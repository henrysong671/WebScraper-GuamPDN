https://www.guampdn.com/story/opinion/columnists/2020/11/26/ta-fanmannai-grasiha-pago/6429983002/
Ha na’fan mandesparådu, mandesganao, manatburutao, yan manma’å’ñao hit este na chotnot peste i COVID-19 yan ta’lo mås na palåbra siha ni’ na’dañu gi todu tinaotao. Hu tungo’ ha’ na bula lokkue’ manlulutu piot ni’ manmå’pos esta gi lina’la’ ayu i mannina’yi ni’ i chetnot.
Maloloffan kada ha’åni ya sigi ha’ ta hungok put i peste ni’ taifinakpo’ kinalamtenña piot gi manma espitåtat yan manmåmatai despues. Nihi fan ya ta sotta un råtu i prublema ya ta tuffong ha’ bendesion-ta ni’ sosopbla ha’ gi kada lina’lå’-ta kontiempo.
Sisigi ha’ ta sungon. Ta chocho’gue todu ta na’siña put para ta fanlå’la’. Manåtanges hit, mantritriste hit, manluluhan hit, yan manchachathinasso hit todu. Hu ri’alisa na dipotsi ha’ håfa manmaloloffan gi todu bånda, gi enteru mundo lokkue’, ya ti este ha’, osino uriyå-ta ha’, lao kontodu i nasiunåt na påtte enfin.
Hu fakchacha’i taotao siha ni’ ma sangångani yu’ na ma risåsada i lisåyu siha todu i tiempo. Guaha lalåhi ni’ hu pega na ti mamprisisu put cho’cho’ Yu’os saina-ta, esta ma gogof dalalaki. Entre lameggai na manyomsan lalåhi ni’ mampos ma pega na ti mamprisisu nu as Yu’os esta ma tungo’ manman lisåyu gi mismo gima’-ñiha, meggai ma chocho’gue gi i fino’ CHamoru, osino Tagålu, osino CHukis, patsino Palau’an yan lokkue’ gi i fino’ Engles ya magof kurason-hu na kumalalamten i mundo sigun ginen tinayuyot siha ni’ para u fangahulo’ todu gi i langet.
Gi i inetnon-hu ni’ puru ha’ lalåhi na membro siha, hu li’e’ meggai manmangångatga lisåyu siha yan tinayuyot katton gi i betsan-ñiha osino katpetan-ñiha.
Meggai gi iya hita ti lumili’e’ famagu’on-ta, manñeta yan manñetu, sogra yan sogro, mamprima yan mamprimu, mansubrina yan mansubrinu, manåmko’ na mamarentes-ta, yan lokkue’ guaha na ni’ bisinu-ta ti ta lili’e’ gi i kinalamten simåna. Bula inali’e’ ni’ menchago’ lao tåya’ esta ni’ tektok patsino chikon påkpak gi fasu. Inalof ha’ guaha lao tinatampe i fasu ni’ magågon maska ya ti a’annok kao chumichiche’ i taotao ni’ un fåfanna’ osino siña ha’ ma bababa i pachot-ña gi santatten magågu sa’ magåhet na ume’entalo’ humågong maolek yan ha na’ memenos i airen i gefes. Hu u’usa iyo-ku ya todu i tiempo hu bababa ha’ i pachot-hu ni’ ti a’annok sa’ put i magågu lao ti hu hahago’ i hinagong-hu tengnga achokha’ humågong hålom patsino humågong huyong yu’.
Ha’ånen Mannå’i Gråsiha på’go. Siña’ ha’ lokkue’ tai’atborotu, ketu, didide’ minagof, yan ma siente guinaiya lao ta na’kahulo’ i chakka’ chalek yan minannge’ siñente ya ta na’ gaige todu i tiempo para u annok minagof guini na ha’åni. Dalai si Yu’os ya u na’falingu i bendesion este na ha’åni’ piot yanggen guaha tinayuyot ni’ u ma risåda ginen un membron i familia.
Pues, lokkue’, siña ha’ tåya’ taotao gi i ta’chong sa’ guaha humånao humotnåt ya gaige gi i espitåt mañeñetbe, machocho’cho’ i taotao guåfi ya gaige gi i estasion-ña, gaige i pilisiha gi i chalan para u siguru na tåya’ aksedente patsino tåya’ bulåchu gi i chalan, yan kontodu petsonåt medikåt, eskribenten tenda siha, taotao estånte, guåtdian nasiunåt, kasaheru siha, kusineru siha, yan håyi na taotao ni’ machocho’cho’ guihi na tiempo put para u sostieni i familiå-ña ni’ suetdo ni’ ha fa’titinas.
Minagof ha’ånen mannå’i gråsiha para todu hamyo!
Imel Peter R. Onedera giya balauroboy@gmail.com.
English translation:
This scourge of mankind has left us all feeling despair, depressed, distressed and many other adjectives that spell doom all around. I know many are wallowing in sorrow due to the loss of loved ones.
Hardly a day goes by without news that we seem to be going from one upsurge to another with no end in sight. Let’s just set this aside, today of all days, and just count whatever blessings we have left in each of our lives.
We are all coping. We are all trying to survive. We are also crying, sad, afraid and worried. I’ve realized now that it’s all part of what is happening everywhere, global, too, and not just local, regional and national.
I have not run out of people who tell me that they recite prayers all the time. There are even men whom I thought I knew quite well who didn’t have an ounce of knowledge about the power of divine providence. The most macho of men I know have learned to recite the rosaries in their own privacy at home; some of them recite in CHamoru, Tagalog, Chuukese, Palau’an and in English and I just marvel at how the Earth seems to be moving multitudes in uplifting prayer.
In the organization that I belong to with all men in the membership, I’ve never seen so many of them carrying rosary beads and prayer cards in pockets and wallets.
Many have not seen children, grandchildren, in-laws, cousins by the dozens, nieces and nephews, elderly relatives and sometimes even the next door neighbor. There are many chance meetings but gone are the customary hugs and kiss påkpak. It’s now just a nod of the head that’s covered with a mask of sort and it is difficult to discern whether the person you are facing is smiling at you or just trying hard to breathe through the mask because it is true that they actually interfere with breathing and oxygen levels.
I wear mine with my mouth wide open, covered by the fabric, but I’m gasping for breath trying, to gauge comfort of inhaling and exhaling properly.
Thanksgiving. The gathering might be sober, quiet, cheerful, and you can feel the love all around but keep the laughter and the good tidings present and pass it around and pay it forward because it will come to pass. God’s presence will definitely be in our midst, most especially when that meaningful blessing of counting what we have in life is recited by any member of the family.
Then, too, the empty chairs might be for someone who is on duty at the nurse’s station at the hospitals, the firefighters who function as EMTs and are at their stations, the police officers patrolling the streets to prevent accidents and discourage DUI’s, and our medical personnel, grocery store clerks, stockers, National Guardsmen, cashiers, kitchen cooks for curbside orders and people who are earning the needed dollars to continue to support families.
Happy Thanksgiving all of you!
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/11/11/guaha-inalibiu-alos-uttemo-ni-risutton-ileksion-nasiunat/6244257002/
En fin ni’ anåkko’ tiempo, guaha inalibiu alos uttemo ni’ ta tungo’ na mansen magof iya Estådos Unidos ni’ ileksion inayek para prisedente as si Joseph R. Biden yan lokkue’ bisa-prisedente as si Kamala Harris.
Mumagof iya Amerika ya siguru yu’ nu este lao ta ri’alisa na guaha mandesagunao entre miyon taotao siha ni’ ma pega komfi’ånsan-ñiha guatu gi as Donald J. Trump.
Taifinakpo’ ha’åni siha ni’ ngangas-påpakes yan ninangga put håfa uttemoña i betadot na risutto ginen estådu siha ginen iya Arizona, Georgia, Nevada, North Carolina yan Pennsylvania ni’ na’netbios ya ti na’hongngang håfa humuyongña lao lokkue’ put ti komfotme i matåta’chong na prisedente para u konsigi sinettan puesto ayu lokkue’ ti na’hongngang. Ha sangåni ha’ hit håfa para u cho’gue yanggen ti kombieni i risutto ni’ u fabot gui’ ya gaige på’go na numa’halom kaosa yan agramenton kinentra ni’ siempre ha na’tungo’ hit håfa para u ma susedi.
Lao, måkpo’ esta i ileksion ya kumuentos i linahyan tåtkumu yinamak rekot gi i hestorian i tano’ sa’ put i dinanña’ botu siha para i dos kandidåtu inipos nomåsdi siento kuarenta yan hulo’ na miyon taotao siha ni’ manmalago’ ma li’e tinilaika.
Guaha dångkolo na cho’cho’ para si Biden yan Harris. Ma atmiti, kontåtki, na ti para u gai’inalibia cho’cho’-ñiha. Ma nota na para u ma na’sahnge i difirensian pattida yan para u facho’cho’ yan todu para iya Estådos Unidos mientras u ma funas i hinasso na para u tåya’ asut patsino agaga’ na estådu siha ya este numa’fresko i entension. Maskeseha malågu i dos gi i tikket Pattidan Demokråt ya despues manggåna, ma disidi na para u prisedente yan bisa-prisedente para todu i taotao siha gi i enteru Estådos Unidos Amerika.
U ma petsigi put fabot i chetnot i keronabairus ya este fine’nana na cho’cho’ malago’ yu’ na u chåhlao si Biden yan si Harris piot sa’ humåhnanao ha’ ti inatende ni’ i matåta’chong na prisedente på’go. Ha na’huyong i Inilihen-prisedente entension na para u fotma un gurupon mamfi’et na taotågues siha ni’ i medikåt yan inestudion lina’la’ na tinatte ya u ma estudia tåddong yan ma espihåyi empeñu ni’ sumaonao dinilok åmot ni’ para u na’påra osino u na’menos i ti mannisisåriu na finatai taotao gi todu i nasion.
Pumalu siha ni’ måtto gi hinasso lao ti katkuet håfa na otden u ma dalalaki sumaonao inadahen tinilaikan klema, manai che’cho’, ikunumiha, yan u guaha ta’lo inangoku entre dinibiden taotao siha. Todu i dos ma sångan na u ma giha i tano’ para guatu gi i hinemlo’ mientras ma susesedi binaban eskuela siha, inayudan mandikike’ na kumetsiu siha, nina’en ayudu guatu gi i tinaotao hiniråt put para u guaha nengkanno’ gi i lamasan-ñiha, u ma chåhlao pinisepblen manaiguma sa’ put i taya’ cho’cho’ yan suetdo siha, yan taihostision råsan taotao siha gi enteru na dinibiden påtte gi i tano’.
Mungnga yu’ lokkue’ humungok fina’na’an botla na nå’an siha guatu gi håyi na mamfamao taotågues siha gi i tano’. Olaha’ ta’lo na ti u pusipble kinandålon i gibetnamento. Mungnga yu’ humungok put nina’saga yan nina’magof para bisitadot manmå’gas noskuåntos tåno’ guatu gi iya Mar-a-Lago yan håfakao na fasilidåt siha gi iya Estådos Unidos pat otro tåno’ sigun ginen abuson fina’tinas kopblen inadu’åna para håyi na taotao gubetnamento ni’ kumetsiånte lokkue’.
Yan, put mås, u na’huyong kontrebusion-ñiha na inadu’åna si Biden yan si Harris gi ittemon kada såkkan mientras ma tåta’chong gi i pueston-ñiha. Olaha’ mohon na ti humugågando gålf si Biden.
Imel Peter R. Onedera giya balauroboy@gmail.com.
English translation:
After so long, there is finally relief in knowing that the United States is now rejoicing in the election of a president-elect, Joseph R. Biden, along with a vice-president-elect, Kamala Harris.
America is happy again and I’m sure many are also ecstatic while realizing, too, the disappointment of millions who had their hearts staked on Donald J. Trump.
Days of nail-biting and anticipation as to what the voting will result from the states of Arizona, Georgia, Nevada, North Carolina and Pennsylvania put everyone on pins and needles and the outcome didn’t truly come as a surprise, but the resolve of the incumbent president to not concede also is not a surprise. He told us all along what his intentions were if the results did not rule in his favor and the fact that he has resorted to lawsuits and counter claims will tell us in due time what the final verdict will be.
Meanwhile, it’s over and the electorate has spoken in a record unsurpassed in the history of the country with combined votes for both sets of candidates with an overwhelming 140-plus million who expressed desire to see change.
Biden and Harris have a job cut out for them. They, at least, admit that it won’t be easy. The fact that an admission of setting aside partisan differences and working together for the United States while emphasizing that there won’t be such distinctions as blue states and red states is refreshing. Although both ran on the Democratic ticket, now that they’ve won, their chief aim is to be president and vice president for the entire United States of America.
The first task that I’d like for Biden and Harris to pursue is the coronavirus pandemic that was totally ignored by the incumbent. The president-elect has already unveiled an intention of putting together a panel of experts in the medical and science field to give a thorough study and seek measures including an effective vaccine that will help stop or slow the unnecessary deaths of people across the nation.
Others that come to mind may not necessarily be in any special order but climate change, unemployment, economy and restoring trust among the divide of the parties must be tackled. Both have said that the country must now pursue a period of healing and this will happen when schools re-open, small businesses are given appropriate assistance, stimulus packages to the general population that would go to put food on the table. Homelessness, loss of loss of income and jobs, and racial injustices should also be addressed across the great divide.
I don’t want to hear unnecessary nicknames being attached to prominent leaders of the country. I don’t anticipate another government lockdown. I don’t want to hear about Mar-a-Lago and other facilities across the U.S. and abroad being subjected to emoluments abuse to entertain visiting diplomats and other heads of states of various countries.
And, above all, Biden and Harris must submit their tax returns every year that they are in office. I hope Biden doesn’t play golf.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/10/28/mannamagof-na-hinasso-hagas-litraton-guahan-siha/3759352001/
Manmahahasso nu i taotao siha i tiempo annai manna’magof, manaiprublema, yan put mås areklao i dinanña’ mangåfa’, manatungo’ yan mangga’chong hotnaleru siha. Debidi u guaha dinanña’ susiåt ni’ put para u na’mås metgot rilasion yan kumunikasion siha.  På’go, ti pumosipble este na kinalamten.
Ha tomba i kumunidåt este na pinesten chotnot. Mannaigue hinanao para umegga’ kachido’, mamåhan kosas yan fektos, piknik, tininu, binggo, huegu siha, hinanao minagof para naitklåp, yan humånao humosme misa put upblegasion Damenggo lokkue’. Kulan guinifi este na aktebedåt siha taiguihi pinisadiyan un tiempo. Sumispiros yu’ yanggen hu hassuyi este piot på’go ni’ ti siña ma susedi. Mahålang yu’ nu mangga’chong, mamarentes, yan, put para guåhu, manñetu siha ni’ ayu ha’ siña u cho’gue na bai hu ålof ha’ siha gi i destånsia. Sesso på’go i nina’setben tilifon gi i gima’ ni’ tåtte kåsi dies åños na tiempo ti ma chocho’gue.
Initot upblegasion yan chinile’ bångko na kosas rigulåt na chine’gue på’go na tiempo sa’ tåya’ pagamento ginen rigulåt na areklamento ya esta makkat ma hago’. Ayu ha’ pumosipble i finahan nengkanno’ yan åmot på’go gi i lista ya todu ha’ fumakchacha’i este. Ta’lo, sumispiros yu’. Ohalåra mohon na u falingu ha’ este na peste ensigidas, taiguihi i ha tåtanga si Prisedenten Trump.
Lao, sigun ginen kadada’ deskånso, måtto gi iya guåhu yan mangga’chong-hu na mañe’lu siha gi i Inetnon Lalåhen Guåhan guini gi i maloffan Metkoles na hunta annai ha na’hanaogui ham un che’lu as Benito “Benny” Servino hagas litråtu siha ginen hagas manmatungo’ na lugåt siha guini gi iya Guåhan. Bula na hinirasion-hu entre membron-måmi humasso este na lugåt siha maskeseha meggai na lugåt  manaigue ya mantinahgue nu otro na kumetsio siha. Manna’magof na hinasso i hagas litråton Guåhan siha.
Annok fine’nana iya Pedro’s Ice Plant gi iya Anigua. Pues, gaige i Espitåt Mimuriåt Guåhan gi iya Puntan Espitåt gi i hilo’ Ipao pues tinattiyi nu’ iya Kinney’s Café ni ma tutuhon gi fine’nana sagå-ña gi iya Radio, Barigåda. Annok lokkue’ iya Stella’s gi iya Tamuneng ni’ despues tinahgue ni’ dikike’ labaduyan ya gi otro båndan rengkon sagå-ña, un tendan kombiñente. Ti annok gi i litråtu i despues di hagas Nina’s Papagayo ni’ ginen famao na puengen fañochuyan yan nina’magof. Gaige lokkue’ iya Town House gi iya Hagåtña ya gi i sanme’nå-ña kareta siha ni’ manatattiyi gi iya Marine Drive asta hulo’ gi sanlagon Guåhan. Gaige lokkue’ i hagas Gima’ Yu’os San Vicente Ferrer gi iya Barigåda. Annok gi i litråtu i pusision-ña åntes di ma botdosa para u ma kåhat ginima’ påddet na guma’.
Iya Marine Drive gi iya Tamuneng annok ginen litråtu ni’ kareta siha na mangukunanaf ya ma chule’ i litråtu gi i mina’nuebi na bibiendan Klåp Hibiscus gi iya Guma’ ITC.  Annok pusision Hågåtña ginen iya Puntan Apotguan gi iya Tutuhan ya ma lili’e’ i hinatsan lugåt Paseo ni’ tinituhon yan guma’ dikike’ ni’ despues kumahulo’ i estediom Hagåtña. Kao en hasso iya South Seas? Guiya este na tenda na siña ha’ hao mamåhan rikuetdo yan rigålu siha ginen i enteru mundo ni’ ma pisalista gi i tapbleru gi i hilo’ i gima’. Hu gof hasso put mås i fektos Hawaiian ni’ taiguihi ipu, ukulele siha yan modan mumu na bestidu siha.
Ha na’hasso yu’ put i hagas Johnston Theater gi i litråtu piot ni’ hu hasso umegga’ i difunta akta as Charito Solis ni’ humugåndo gi film Nepomuceno’ ni’ ma fa’na’an Igorota yan i Beggar na kachido’. Gof ya-hu i dos ni’ hu egga’ guihi na lugåt.
I tellai gi iya Hagåtña ni’ ta tungo’ pågo gi me’nan Aridondon Paseo. Guiya este na litråtu na annok fecha komu 1945 na såkkan, ocho åños åntes di ma fañagu yu’.  Fa’na’an guiya este na prugråman konstråksion tumutuhon i kinahat iya Guåhan gi i despues di i gera. I litråtu ni’ tåtatte i på’go monhåyan Guam International Airport ni’ ma usa siknaturan Åcho’ Latte gi i kisami-ña yan gi i atof-ña. Gi ittemo biåhi, hu tungo’ na ma u’usa i gima’ para tetminåt katgo siha gi i fasilidåt puetton batkon aire.
Despues na litråtu, hu li’e’ i “bandstand” gi talo’ Plasa de Espåña ni’ ma litråtu ginen iya Azotea. Gi i santatte-ña annok klåru iya Guma’ Liheslaturan Guåhan ni’ esta nuebu på’go.
Gi otro na litråtu na annok iya Eskuelan Ilimentårion Adelup ni’ på’go ha’ monhåyan ma kåhat ya guaha un bås eskuela gi sanme’nå-ña ni’ kumunanaf hulo’ gi i lugåtña. Ma tulaika’ yan pues ma tungo’ på’go na Governor Ricardo J. Bordallo na guma’ gubetnamento gi iya Adelup.
Maneståba iya Town House, Family Shoe Store gi i rengkon ni’ gaige på’go i dangkolon guma’ Bangkon Guåhan pues gi kanton CHålan Marine Corps gaige iya Volkswagen Show Room yan iyo-ña ufisinan benta ni’ esta desde tiempo chinile’ nu as Moylan na kompaniha. Pumalu ni’ manetehnan na litråtu siha annok iya Guam Department Store, un paret manmilitåt Marinu siha gi minision-ñiha gi i me’nan Town House ta’lo, un EM Club Tropogana ni’ meggai ti tumungo’ amånu nai gaige patsino ma tungo’ lugåtña.  I mås uttemo na litråtu iya A & W Root Beer ni’ eståba gi iya Apotguan osino East Hagåtña. Dumespues ginima’ enteron finatai lao esta taigue ta’lo. CHinile’ i lugåt para sagan kareta siha para ti-ma-bababa-trabiha na sentan riñon inamte.
Gi este na tiempon pinesten chetnot COVID-19, na’magof ma atan litråtu siha put hagas Guåhan ya ha tatahgue i mumenton chinathinasso yan mina’å’ñao ni’ todu ha’ fumåfana’.
Imel Peter R. Onedera giya balauroboy@gmail.com.
People reminisce a lot when things were pleasant, uncomplicated, and certainly worth the time spent being with family, friends, and colleagues. Social gatherings were a must as they strengthened relationships and communication.  Now, those aren’t possible any more.
The pandemic has taken a lot out of everyone.  Gone are movie days, leisurely shopping, picnics, barbecues, bingo games, team sports, night clubbing, and going to Mass as a Sunday obligation.  They seem surreal as if lost in a dream of long ago. I sigh many times when I think about all the things that aren’t possible anymore. I miss friends, relatives, and, for me, my grandchildren whom I could only nod at from a distance. The phone call through the landline at home is back to a frequency that used to run rampant maybe 10 years ago.
Disconnections and repossessions are becoming the current happening when the lack of a paycheck that used to be a regular thing is now a passing fancy.  Only groceries and medicine top the list of must-haves and everyone is paying dearly for them. Again, I sigh. I wish that this coronavirus would just magically disappear, not that I’m echoing what President Donald Trump has said all along.
But, a brief respite came to me and brothers of the YMLG this past Wednesday when fellow member Benito “Benny” Servino forwarded us through our what’s app, several photos of former familiar places on Guam.  Those of my generation and certainly in our YMLG membership know these places many of which are gone now and replaced by others more current. Talk about nostalgia.
The photos first show former Pedro’s Ice Plant in Anigua. Then the old Guam Memorial Hospital at Hospital Point followed by Kinney’s Café with its famous onion rings in its original location in Radio, Barrigada. There was also Stella’s in Tamuning that later became a small Laundromat and a convenience store on the building’s corner.  Not in the picture but across from Stella’s was what used to be Nina’s Papagayo, a much later frequented night spot. There was also Town House in Hagåtña with lines of heavy traffic, bumper to bumper, directly in front of it as Marine Drive snaked its way up through northern Guam.  The village church of San Vicente Ferrer in Barrigada was also in the photo lineup. This was before modernization bulldozed it making way for a concrete edifice. 
There was Marine Drive in Tamuning as seen by the camera lens from the ninth floor of the former Club Hibiscus in the ITC Building.  A view of Hagåtña from Fort Apugan in Agana Heights showed the newly man-made Paseo grounds with the initial building that later became the stadium. Remember South Seas?  That was the store where one could purchase souvenirs and gifts from anywhere in the world according to the sign atop the building. What I remembered most were the Hawaiian instruments of the ipu, ukuleles, and colorful muumuus. 
Johnston Theater followed, too, where I remember the last movies I watched were Nepomuceno’s Filipine late-star Charito Solis in the Igorota and the Beggar.  Both films were captivating. 
The newly completed bridge in front of the Paseo Loop perhaps was the only photo that indicated a date of 1945, taken eight years before I was born.  It must be the first of many construction projects of post war-Guam.  Another photo was a completed structure that was the Guam International Airport with its signature raised latte stones ceiling. The last familiarity I have is that it is now used as a cargo terminal at the sprawling air strip.  Featured next in the collection was the bandstand at Plaza de Espana taken from the Azotea.  The previous Guam Legislature building was clearly included in the background. 
The original Adelup Elementary School was prominent in its pristine and newly built condition with a school bus parked at the bottom entryway of a long ascending winding canopy.  The building or the entire campus, I should say, is now the Governor Ricardo J. Bordallo complex in Adelup. 
Town House, Family Shoe Store on the corner where the current Bank of Guam headquarters now stands and down the street along Marine Drive was the Volkswagen Show Room and sales office that later was taken over by Moylan’s.  The last few photos were of the Guam Department Store in Hagåtña, a parade of marching Navy men clad in uniforms in front of Town House, an EM Club Tropogana, possibly a restaurant whose location no one recalled.  The last photo was of the old A & W Root Beer located in what is Apotguan or East Hagåtña.  Its remnants later became a funeral home but is now gone.  It is a parking lot for the as-yet-to-be-opened dialysis center.
In this period of pandemic, nostalgia through photos can certainly replace the worry and fear that everyone faces.


https://www.guampdn.com/story/opinion/columnists/2020/10/14/ayudante-whatsapp-pago-na-tiempo/3647453001/
Gaige yu’ gi kuåtro na gurupon kumuentos. Kada diha, humålom yu’ gi i what’s app gi iyo-ku IFon. Manungo’ yu’ na este na siña yu’ kumuentos yan taotao siha ni’ mamparehu enteres-måmi, guaha pinarehon-måmi, osino put para in apatte emfotmasion siha ni’ gai binifisio para otro. Ayu ha’ ma nisisita i nimiron tilifon yan i taotao ni’ un entrega emfotmasion-mu sa’ guiya atmenestradot.
Membro yu’ gi i Inetnon Lalåhen Guåhan, i mås åmko’ na otganisasion lalåhi gi i isla. Puru ha’ lalåhi manmembro ya mana’a’a’gang entre iya-siha, che’lu. In hengge put inabånsa yan uson fino’ CHamoru yan i prinaktikan kotturan taotao tåno’. Ma proklåma i dos gi i kenstetusion yan gi-lai inetnon.
Membro yu’ desde 1983 ya ma na’sesetbe i what’s app gi taftaf tiempo lao put i pinesten COVID-19 yan destånsian susiåt, ha cho’gue i gurupu kumuentos kada ha’åni gi i kantidån asunto siha ni’ ha fåfana’ i manmembro. Ma kondudukta lokkue’ huntå-ña kada mes gi i sesteman yumeng ya annok guihi i enteru tareha ni’ ma estapblesa yan ma tattitiyi ni’ rekton inadahi put suhetu siha ni’ ma nisisita ma deskuti yan despues ma apreba.
Ginen mumembro yu’ gi Latte Jaycees, un inetnon mumå’gas ni’ sumaonao yu’ astaki hu hago’ kuarenta åños na idåt. Taigue esta i enteru inetnon på’go na tiempo lao ginen gof aktibu membro-ña gi i isla tåtkumu siete na gurupu siha maneståba ya este siha iya Paradise, Island, Sunset, Guam, University of Guam, Rainbow, yan Latte Jaycees. Un såkkan, ha go’te si Carl Peterson, un kumetsiånte, i pueston Jaycees International World President.
Ma mantietieni ha’ inafa’maolek entre hagas membro siha ya ginen este na rinespetu na in disidi para u ma na’guaha gurupon WhatsApp entre iya-hami put para in fanasangåni ha’ put mubimenton minaolek yan ginefsaga yan kontodu put rinitiran cho’cho’ ni’ esta bula entre iya-hami humago’.
Gaige mangafå’-hu, lokkue’, Onedera, tåtkumu apeyidu gi i WhatsApp. Ti ma tungo’ na urihinåt mangåfa’-måmi ginen patri’åtka na guelon-måmi ni’ ma konne’ para u facho’cho’ gi i gualo’ sine’so’ gi iya Tokcha’.
Tinituhon ayu na guålo ni’ un patri’åtka as si Jose Kazugi Shimizu ni’ ma tungo’ na Rai Niyok iya Mari’ånas lao put mås ma tungo’-ña na guiya patri’åtkan Mangåfa’ Kåcha. Guiya mangonne’ siento na lalåhi ginen Tochigi, Gunma yan Ibaraki na estådu siha ni’ hihot guatu gi iya Tokyo gi guennao 1900 na tiempo.
Dikike’ mangåfa’-måmi ya todu i sigundo hinirasion put mås ma tungo’ na nisei manaigue esta. Gaige yu’ gi mina’tres na hinirasion ni’ ma tungo’ na sansei ya guåhu yan un primå-hu primet ni’ guiya atmenestradoran i WhatsApp, kumonne’ mansubrina, mansubrinu, mamprima yan mamprimu, kuñådu yan kuñåda siha, yan ta’lo manñeta yan manñetu para u fanggaige guini na gurupu.
Este ha’ i hihot gi alacha na sumaonao yu’ gi i klas manatungo’ na mangga’chong eskuela sigun gi agradesimento ginen unu na inafa’maolek as Shannon Murphy ni’ ha entrodusi na’ån-hu yan tilifon-hu guatu gi i atmenestradora as Liz Hines. Put i nuebu ha’ yu, hu katkula na guaha kåsi trenta na manatungo’ ni’ manggaige gi i listan Klas 1971 Eskuelan Takhilo’ George Washington ya siha kumomplåsi i gurupon WhatsApp.
Para in silebra i mina’singkuenta åños na Oron Manmagraduha guini gi i mamaila’ 2021 ya, tåtkumu ilek-ña un membron-måmi, “achokha’ guaha pat tåya’ chotnot COVID19,” para in na’siguru na in che’gue i silebrasion mina’singkuenta åños na manma graduhan-måmi. Para u ma go’te i silebrasion gi Agosto na mes gi mamaila’ na såkkan, ya puedi ha’ mohon pumoddong påpa’ i achaken i asunton COVID-19.
Imel Peter R. Onedera giya balauroboy@gmail.com.
English translation:
I belong to four chat groups. Daily, I log on to what’s app on my iPhone. I’ve learned that this is where I can chat with people who share the same interests, have something in common, or impart knowledge to one another that is mutually beneficial. All it involves is a phone number to a person who is referred to as the administrator.
I’m a member of the Young Men’s League of Guam, the island’s oldest local fraternal organization. The membership is comprised of men who refer to each other as brothers. We share a common belief in the promotion and use of the CHamoru language and the practice of the indigenous culture. Both are proclaimed in the organization’s constitution and bylaws.
I’ve been a member since 1983 and what’s app has been in use early on but with the pandemic and social distancing, the group has resorted to chatting daily on many issues that confront the membership. The regular monthly meeting is also conducted via Zoom. An entire agenda is established and followed with strict priority and adherence to timely topics that need discussion and eventual approval.
I used to be a member of the Latte Jaycees, a leadership organization I belonged to until I reached the age of 40. The entire organization is defunct today but the once thriving membership on Guam once yielded seven chapters such as Paradise, Island, Sunset, Guam, University of Guam, Rainbow, and Latte Jaycees. It has once boasted local businessman Carl Peterson as a Jaycees International World President.
Our former members of the chapter still maintain friendship and camaraderie and it was the feeling of mutual respect that a WhatsApp group was needed to keep us in constant contact even if it was just to share information of successes, achievements and retirement as many of us have now crossed that threshold.
My family, too, Onedera, as a surname has a WhatsApp. It is not commonly known that our family originated from a patriarch who was recruited to work at a copra plantation in Tokcha’.
That plantation was started by another patriarch, Jose Kazugi Shimizu ,known as the Coconut King of the Marianas, but locally the head of the Kåcha Family. He recruited one hundred men from Tochigi, Gunma and Ibaraki Prefectures near Tokyo in the early 1900s.
My family is small and all of the nisei or second generation have passed on. I am a third generation, or sansei, and together with another first cousin who is administrator of our family WhatsApp, we have gotten nieces, nephews, cousins, in-laws and grandchildren to make up the contact group.
I recently joined my class reunion members thanks to another classmate, Shannon Murphy, who introduced my name and phone number to administrator Liz Hines. Being fairly new, I think I can place that nearly 30 of the graduating class of George Washington Senior High School Class of 1971 comprise the WhatsApp group.
We will be celebrating the 50th golden jubilee this coming 2021 and, as someone in the group commented, “with or without the pandemic,” we will definitely observe our fiftieth year since we graduated. It is slated for August of next year when, hopefully, things subside insofar as the coronavirus issue is concerned.   
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/09/30/guaha-prodokto-yanggen-ketu-hao-gi-gima/3584630001/
Areklao na katotse dihas ma måmanda para kumetu gi i gima’ put despues ginen bumiåhi. Para hita guini gi iya Guåhan, ma pega i taotao gi i fasilidåt minantienen-gubetnamento ya på’go, eraki ginen kinentra yan inentalo’ ligåt, esta ma disidi i ineyak na u ma cho’gue i sumåga gi i mismo guma’-ñiha. Lao, enfin di måtto i pasaheru gi iya Puetton Intetnasiunåt Guåhan, gaige esta i bas na mannanangga para u fangonne’ ya este nina’posisipble eksperensian pinasadiya ni’ taotao i isla. T
åya’ mås asigurao para håyi yanggen tunanas ha’ ma’udai gi i sahyån-ña ya mañugon asta guatu gi i gimå’-ña sin chathinasso espesiåt yanggen malakngos i eksaminasion COVID19 na negatibu i risutto.
Mientras mansiguguru i manufisiåles gubetnamento put sinafon todu, maolekña u guaha linachi put para u maolek na hiniyong, tåtkumu ayu ha’ ma mantietieni ni’ manaotao susiåt sitkolo yan i mediha. Lao, todu ha’ maninatburorota ni’ este na areklamento.
Popoddong i achåki guatu gi i endebedu’åt ni’ siña ha’ mumalångu. Tåya’ tengnga tumungo’ ngaian osino taimanu na ninana’yi i taotao nu i chetnot soluki ma espiha empeñu put kinalamten-ña desdeki tutuhon. Siña ha’ mantinatme ayu i ti ma angongoku patsino ti ma nanangga na u fannina’yi ni’ chetnot koronabairos parehu yan ayu i huegudot ni’ ti ha hahasso na ha kåkatga i chetnot ni’ tåya’ ha’ ebidensiha patsino siñenten minalångu.
Yan, på’go, guaha nuebu na palåbra a’annok, sigun gi hinekkå-ku, ginen riniparå-hu, un tetmo ni’ ma å’agang sumåsaonao-otron atdet chotnot ni’ ti annok patsino gaige ha’ gi i kanto astaki siguru na guaha tinatme. Desde på’go nana’ma’å’ñao yan tai hinekkok este na achåki.
Kumetu ha’ gi i gima’ mås pråktiku na chine’gue yan para u siguru na manosge sigun gi sesson fina’gåsen kånnai, umo’o’mak mås di dos biåhi gi ha’åni, manu’usa tåmpen fåsu achokha’ entre membron mangåfa’ gi i gima’ piot yanggen siha manhuhuyong para u fanhotnåt yan despues di ritiran cho’cho’ manma bibira siha tåtte gi i gima’. Mandadanña’ yan pumalu manhotnaleru gi i che’cho’-ñiha ni’ manggai mangåfa’ lokkue’ ya mana’a’empåtten aktebedåt cho’cho’ siha ya ma chuchule’ finaloffan mismo gima’-ñiha ta’lo.
Naturåt i dinanña’ manaotao siha gi tiempon susiåt, sa’ dipotsiha ha’. Mientras manggaige i taotao siha entre pumalu na’ katdumen taotao na gurupu siha, kontra este ya nana’siguru na ma hokka siempre i keronabairos.
Imanihasion ma chocho’cho’ yanggen ma espiha empeñu para u fantinane’ todu i tiempo.
Gof maolek i manaitai lepblo. Hu taitai noskuåntos hagas klasiku na lepblo siha ni’ hu taitai desde tåtte annai eståba yu’ gi i eskuelan talo’ ya ma tareha yu’ para bai hu taitai. Numa’gasgas yu’ kuåtto, tanso’, aparadot, yan otro klåsen kåmpo siha ni’ hagas ti manma pacha gi i maloffan åños siha. Hu egga’ albom, mambihon litråtu, yan kontodu lepblon såkkan eskuela siha ni’ manggof åmko’. Fihu di ha na’chakka’ chalek-hu yan måtto di meggai hinasso siha, parehu maolek yan båba. Tumilifon yu’ gi i tilifon-hu gi halom guma’.
Magof na un biåhi mañule’ yu’ lepblon tilifon gi i sanhiyong i Dipåttamenton Kontrebusion yan Inadu’åna. Sen håssan i lepblon tilifon ya ti manma u’usa kontiempo esta fuera di ayu ha’ ni’ man tai tilifon AiFon siha ya gaige guihi i emfotmasion taotågues siha. Lao, entre lepblon tilifon, kumuentos yu’ yan hagas manatungo’-hu siha gi i inetnon Jaycees na otganisisasion siha yan parehu lokkue’ yan hagas manafa’maolek-hu ni’ hihot yu’ gi i Tiempon Asusiasion Muscular Dystrophy.
Gof meggai siña manma cho’gue guini na tiempon peste. Manempåtma, mama’maolek, mañubi, yan manna’facho’cho’ yu’ tråstes yan kosas siha piot ayu i manhagas ni’ siña ha’ manma usa desde på’go. Humåhatdin yu’ lokkue’. Hu kusecha esta okra, pipinu, birenghenas yan tumåtes siha. Maolek yu’ gi sestånsia siha lokkue’.
Yan, humåhagong yu’ maolek kada ha’åni ni’ hu li’e’ na ti hu na’låstima i chine’gue-ku siha. Båli i tiempo yan i alientos gi tiempon este na kinalamten.
Imel Peter R. Onedera giya balauroboy@gmail.com.
English translation:
It’s universal that 14 days is the required time for confinement at least for travel purposes. For us on Guam, it’s either in a government-sanctioned facility and now, thanks to protests and legal intervention, stay-at-home preferences are now being observed.
So, once a passenger disembarks at the Guam International Airport, a bus awaits, an ordeal that posed nightmarish experiences by local residents. Nothing is more comforting than to board one’s own vehicle and to drive home without stress especially when tests for the COVID-19 has shown to be negative.
While government officials are bent on insuring safety for everyone, it is always best to err on the side of caution, at least that’s what has been quoted in social circles and the media. But, everyone is still suffering from this particular directive.
Compounding the situation is the at-risk individual. One never knows when or how someone becomes infected despite the contact tracing that is in place. The unsuspecting and unwary may come down with the coronavirus as well as the athlete who never gave a second thought that he has tested positive with no evidence of a symptom.
And today a new term has crept up, at least, from my observation, the term of co-morbidity that is sometimes underlying or waiting in the wings until testing positive. It is still very scary and unpredictable.
The most practical thing to do is to just stay home and be as stringent as possible with frequent washing of the hands, showering more than twice a day, wearing a mask even with family members that you live with especially as they are the ones who leave home for work and come back after being in their workplace. They come into contact with co-workers who come from their own homes, too, and have families and share activities that are within their home front.
It’s the nature of humans to be social, after all. It’s being among many others that pose the challenge of contracting the coronavirus.
Finding things to do to keep busy is something that strikes the imagination.
Reading is one good pastime. I’ve pored over the classics that I’ve read as far back as junior high school days when they were class assignments. I have cleaned out rooms, closet spaces, kitchen cabinets and out-of-the-way spaces that have been dormant for years. I have pored over albums, old photographs and even yearbooks of days long gone. They bring on a chuckle and a lot of memories, good and bad. I have made calls on the landline.
This was one time I was glad enough to have picked up a phone book right outside the entrance of the Department of Revenue and Taxation. Phone books are becoming extinct and rarely used except by those who’ve not kept up with the times of iPhones and stored contact information. But, through the phone book, I was able to contact past Jaycee friends from several of the local chapters as well as those that I was close to in my Muscular Dystrophy Association Days.
There are lots more to do during this pandemic. I have mended, repaired, upgraded and re-worked old items that I once considered useful. I also took up gardening. I have harvested okra, cucumbers, eggplants and tomatoes. I’m now nutritiously conscious.
And, I breathe easier knowing that a day has not been wasted. It’s worth the time and the energy in this new normal.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/09/04/onedera-kao-ta-hago-mas-takhilo-na-achaki/5673380002/
Måtto chiña esta i sen na’ma’å’ñao na suhetu guini gi i isla, i pesten iya COVID-19. Yå ki 14 manmåtai esta yan nomåsdi mit mannina’yi ni’ chetnot peste, i asunton i peste gof takhilo’ na deskutasion yan atension entre talo’ susiåt, entre mangåfa’, entre mambisinu, entre i sagan cho’cho’, entre lugåt rilihosu yan todu bånda, sanhiyong patsino sanhalom.
På’go, ma pega i isla guatu gi nomåsdi estådu siha ni’ manma chochomma’ binisita para bumiåhi, guaha atborotu lokkue’ guini entre mangumetsiånte, ufisiåles gubetnamento, prufesiunåt medikåt, huegudot yan aktebes siha ni’ mamprotetesta put dinirechon konstetusiunåt yan i linibette para kinalamten taotao siha.
More:Manmå’gas tesoronpine’lo
More:Ti bai hu bota engkåmben yan hagas-hagas siha
Kumahulo’ este na asunto kontra i dinirihen i maga’håga ni’ debi di u fangetu i taotao gi i gima’-ñiha, u ma pega destånsan susiåt kontra otro siha, yan u ma suhåyi dinanña’ tåtkumu u ma tungo’ håyi ma fakchacha’i lokkue’ achokha’ membron familia siha. Astaki menos i tinatmen chotnot ya pumoddong påpa’ i tiniffong, bubula ha’ manengkubukåkao put i tiempo.
Ayu gaige gi i hilo’ titanos taotao siha i kuestion kao u fannina’yi ni’ i peste, kao para u fampinino’, yan kao maninafefekta ni’ håyi ma kuentutuse gi håfa na mumento ya ti ma tungo’ astaki despues na mantinatme ni’ i chetnot?
Pinalo’po’ i sichu’asion ni’ i apmam ninangga para u ma tungo’ i risutton eksaminasion na hunggan patsino åhe’ ti maninafekta ni’ peste sigun gi anakko’ filan attomobet siha desde chatangmak asta atrasao ogga’an put para u fanma rikonosi ya desdeki sanlagu asta sanhayan Guåhan na ma chocho’gue este.
Pues, ayu ta’lo ta tungo’ put i dos na endebedu’åt ni’ ma eksaminasion ya unu ma diklåra na nina’yi gui’ ni’ i peste maskeseha lachi todu i emfotmasion put guiya yan i etro ni’ ma go’te ha’ gi ligåt inadahi ya ti ma keke sangåni gui’ ni’ risutton eksaminasion-ña. Ha na’fanhahasso hit put este na emfotmasion yan kao båli na atboroto u ta fåna’ gi mumenton chinathinasso, inachåki yan linihan ni’ sumåsaonao put este na asunton peste.
Ginen båba para atdet yan humunånaoguatu asta sen atdet ni’ siempre ta li’e’, mampos i isla atborotao. Sahnge ha’ tai cho’cho’, pinisipblen tai ginima’ ni’ ti ma hago’ sigun ginen tåya’ åpas atkelet sin humotnåt, memenos salåppe’ petsonåt, tai asiguridåt para salut, tåya’ nengkanno’ gi i lamasan i familia, yan i taya’ tiningo’ yan inasigurao put i manmamaila’ tiempo.
Sigun gi finaisen, ngai’an na u fåkpo’ este?
Todu ha’ manchathinasso. Manma’estra yan manma’estro, kamarera yan kamareru siha, hotnaleron ku’sina siha, manåmko’, un fafacho’cho’ saina ha’, draiban bås siha, emfetmera siha, mediku siha, draiban ambulans siha, hotnaleron minantieni siha, manmå’gas rilihosu, mahot yan bisa-mahot siha, petsonet militåt, kaheru siha, hotnaleron tendan fektos siha, mamfafacho’cho’ båtkon fleti, taotao guåfi siha, pulisiha siha, taoto ufisina siha, taotao bångko siha, kapitan boti siha, fanggualu’an yan lancheru siha, yan lokkue’ manasagua gi i gima’ manggaige gi i lista yan ma fotma un påtten i kimunidåt ni’ ma fåfana’ ha’åni-put-ha’åni’ na kinalamten ni’ siña ha’ piligru yan na’chetnuddan.
Tai finakpo’ este na inatan.
Ya ayu ha’ siña u ma cho’gue i ta fanman osge gi i dinirihi: u ta fangetu ha’ gi i gimå’-ta, ta tåmpe fasu-ta, ta mantieni destånsian susiåt, ta fa’gåsi kannai-ta todu i tiempo yan ensigidas, suhåyi pumalu taotao siha, yan ta atendi håfa nisisidåt-ta taiguihi nengkanno’, åmot, yan etsisio.
Lao, put måsm, tinayuyot yan esperånsa gi as Yu’os empottånte lokkue’ put konsolasion. Achokha’ håfa hinengge-ta, ha pribininiyi i tinayuyot sostånsian espiritu’åt.
Imel Peter R. Onedera giya balauroboy@gmail.com.
English translation:
Local news has been rampant with the most fearful subject matter ever to hit the island, the pandemic of COVID-19. With 14 deaths thus far and infections reaching over a thousand victims, the coronavirus has been the topic of discussion and attention in social circles, in families, in neighborhoods, in the workplace, in religious places of worship and just about everywhere, indoor or outdoor.
Now, the island has been placed on a number of states’ forbidden lists of places to travel, infighting on the island among business owners, government officials, medical professionals, athletes and activists on constitutional rights and the freedom to move about.
These have taken precedence over the governor’s alarming directive to stay home, adhere to social distancing and avoid congregating, as well as on being on top of awareness of contacts with others including immediate family members. Until the surge of infections subside, everything is nearly at a panic mode of uncertainty.
What are at the top of the minds of countless individuals are the questions: would I get it, would I die from it, is the person I’m talking to infecting me with the symptoms and we aren’t aware of it?
Compounding the situation is the long wait of finding out if one is positive or not from the lines of waiting in cars from before dawn to late morning just to be tested in various sites from north to south.
Then, there’s the case of the two individuals who’ve been tested and one was declared positive despite all the wrong information on his personhood and the other being kept on confinement without fully knowing well his test results. The two cases make one wonder if all this trouble is worth the anxiety, anguish and panic associated with the entire pandemic issue.
From bad to worse and moving on to the very worst which may be yet to come, the island is tormented. There’s unemployment, possible homelessness due to unpaid and accumulating rental issues without hard-earned income, depleting personal funds, no medical insurance coverage, putting food on the table, and the tiresome wait of what the future will bring.
One asks, when will this end?
Everyone is worried. Teachers, food servers, kitchen workers, the elderly, single parent wage earners, bus drivers, nurses, doctors, ambulance drivers, maintenance workers, religious leaders, mayors and vice-mayors, military personnel, cashiers, grocery store workers, airline attendants, fire fighters, police officers, office workers, tellers, boat captains, farmers, ranchers, and housewives run the list and form the fraction of the community who are faced with day-to-day situations that may prove to be harmful.
There’s no end in sight.
And all we can do is follow what has been ordered: stay-at-home, always wear a mask, maintain social distance, wash hands continuously and constantly, avoid contact with others, and tend to business that pertain to immediate needs such as food, medicine, and exercise.
But, for the most part, prayer and faith in God seem to be about the only form of consolation. In doesn’t matter what one’s faith is, prayer provides spiritual sustenance.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/09/16/espiha-todu-empenu-para-inalibiu/5812622002/
Tumilifon yu’ yan un ga’chong-hu guini gi maloffan uttemon simåna, un prohimu ni’ hagas hu tungo’ kontiempo desde ki tåtte. In estapblesa inafa’maolek-måmi gi un lataftaf na cho’cho’-hu gi i tiempon sitenta na såkkan ya måtto di gof umafa’maolek ham na putfin pumatlinu para unu gi i famagu’on-hu.
Humånao ham para inakammo’-måmi ya umapatte ham ni’ noskuåntos bendesion siha taiguihi finañågon pumalu famagu’on-måmi, finatai membron familia, humami gi klas unibetsedåt tengnga yan umatendi ham kantidån silibrasion siha taiguihi, kompli’åños, gradu’asion yan pumalu na espesiåt ukasion siha.
In diklåran-maisa ham na dos na fitme CHamoron-måmi gi hinasso, espiritu, tataotao, kurason yan put mås fino’-måmi sa’ todu i tiempo fumifino’ ham gi fino’-måmi na lengguåhi. Ta’lo, parehu hinenggen-måmi put i dihendes, i taotaomo’na yan, muchumås i chetnot maipe na achåki ni’ ma senggof hongge, ma respeta, yan ma suhåhayi i nina’bubon manansi’ånu na mañaina.
 Gi kembetsasion-måmi, ha sangåni yu’ i kompaire-ku na para u konne’ i kinadå-ña para i siruhåna para u ma åmte. Ma sedi nu i familia na tinatme i palao’an nu i chetnot peste.
Ti hu agramentuyi gui’ ya hu ekungok sigun gi rinespetu annai ha empåtte na estague’ ma deskuti entre i familia siha. Ti ha hanaoyi i palao’an un klinik trabiha para u ali’e’ yan i mediku lao mistet ha ayek para u ketu ha’ gi i gima’ yan inatetendi ni’ membro siha gi i kuatto-ña ya ha chuchule’ pitduras Tailenol, ma palalala’i tengnga ni’ atkahot yan ma na’falålagu hinagong måkina ni’ Vick’s na åmot ya esta dinira i malangu’-ña kuåtro dihas.
Måtto meggai esperanså-ña i taotao yan ilek-ña na eyague’ mås ma espipiha para inalibiu ni’ i familia. Umekungok ha’ yu’. Ti gumonggong yu’ put håfakao, inasigurao ha’ yu’ yan hu eppok put minaolek kinalamten put para u maolek mo’na i siñenten i malångu.
Ti hu sångan na duda yu’ lao takhilo’ gi i kemfiansiå-ku i inamten i siruhåna sa’ ma åmte yu’ ni’ ginen mismo unu lokkue’.
Hu hasso na i siruhåna ni’ umå’amte yu’ malamånña yan taklalo’ sa’ hu momye gui’ ni’ inakka’ yan kina’guas trompon sa’ put i gof ma’å’ñao yu’ nu guiya. Na’ån-ña si Tan Kika’ Råra’ ni’ ha åmte yu’ desdeki dinikike’-hu asta sumotteru-hu.
Ha åmte yu’ ni’ malangu-hu sigun ginen i minappot disision-ña si nanå-hu tengnga sa’ put i ti siña yu’ homlo’ ni’ i “amot å’paka’.” Fihu yan sesso macho’cho’ i inamten Tan Kika’ Råra’ sigun gi amot tininu, puten linassa-ña yan lameggai na sinetnen hågon siha ya tåya’ na hu kuestiona put taiguihi na inamten osino i rason-ña si nanå-hu na ha kokonne’ yu’ para as Tan Kika’ Råra annai esta inipos chi-ña i inespihan inalibiu para guåhu.
Måtai si Tan Kika’ åntes ha’ di hu hago’ mayuråt idåt ya pumåra yu’ ma åmte. Annai umasagua yu’ ya hu tutuhon gumaifamagu’on, hu kokonne’ lokkue’ i famagu’on-hu para håyi na suruhåna ya ma chocho’gue lokkue’ parehu i håfa hu eksperensia gi kinahulo’-hu pues manhomlo’ gi taiguihi finaloffan didide’ oras siha, tåya’ na tinakka’ diha siha.
Ya annai kumuekuentos i kompaire-ku put tinånga yan lokkue’ pinisipblen finatai kiñadå-ña, hu sotta ha’ ya hu pega gi i tinayuyot-hu na u fina’maolek ni’ i che’cho’ i siruhåna.
Gi este na tiempon peste, sesso di hu hasso “håfa mohon” ni’ todu na pinisipble siha. Hu konsedera i bente ni’ manmå’pos esta ya mofo’na unu na hihot amigå-hu ni’ hu tungo’ gi maloffan singkuenta åños.
Pues, “hafa mohon?”
Imel Peter R. Onedera giya balauroboy@gmail.com.
English translation:
I was on the phone this past weekend with a friend of mine, someone whom I’ve known for decades on end. We have established a friendship since one of my earlier jobs back in the late 70’s and we’ve become such great buddies where he became a godfather to one of my children.
We both were at each other’s weddings and shared many blessings of childbirth, deaths of immediate family members, took classes together at the university and attended many celebrations such as birthdays, anniversaries, graduations and other special occasions.
He and I both declared ourselves to be staunch CHamoru in mind, spirit, body, soul and definitely in our languages as we’d speak to each other in the vernacular. In addition, we have similar beliefs including that of the little people known as duhendes, the taotaomo’na and, most especially, the dreaded chetnot maipe that is still looked upon with awe, respect and avoidance of the wrath of the ancient ones.
In our conversation, he told me that he was going take his sister-in-law to a suruhåna for treatment. His family conceded that the woman has the dreaded symptoms of the coronavirus.
I didn’t argue with him and listened with great respect as he shared what was discussed among his family members. The woman has not been to a clinic to see a doctor but chose instead to remain at home under guarded condition with immediate family and just staying put in a bedroom and consuming Tylenol, alcohol rubdowns, and even vaporizer with Vick’s running non-stop that have already spanned four days.
He sounded so full of hope and said that that was the family’s last resort. I listened spellbound. I refrained from venturing forth with any comments, only agreement and encouragement of all the necessary relief methods that I could conjure.
I was doubtful but my belief in the ministrations of the suruhåna was at the forefront because I grew up being treated by one.
The suruhåna whom I remember was mean and fought me back tooth and nail as I struggled violently because I was afraid of her. Her name was Tan Kika’ Råra’ who treated me from my early childhood to teenhood.
She definitely cured me from ailments that my poor parent tried hard to remedy with what she’d refer to as “white man’s medicine.” Tan Kika’ Råra’s herbs, to-the-core-of-the-bone massages, and concoctions of medicines always worked for me and
I never questioned my treatment or that of my mother’s reasoning for why she’d often bring me to this woman whenever my illness went beyond desperation.
Tan Kika’ died when I reached maturity and my treatment ceased from her. When I married and started having children, I’d often take them also to other suruhåna through the years and they’d get the same similar ritual of treatment, herbs, and massages, and they, too, would often be well within a matter of a few hours, never prolonged into days.
And hearing my kompaire speak of such hope and the death sentence that I felt was possible with his sister-in-law, I left the matter with my own inward prayers that the work of the suruhåna would help bring her relief.
In these days of the pandemic, I often think about the “what ifs” of all possibilities. I think about all the individuals who have gone before us starting with the first one, who happened to be one of my closest friends, one whom I’ve known for 50 years.
So, why not?
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/08/19/manmagas-tesoronpinelo/3397605001/
Gi maloffan dos luchan CHetton Galaide’, mångge’ yu’ put Tesoronpine’lo, un nuebu na bishio ni’ hu cho’gue desde ma’pos na såkkan. Gof ya-hu este na bishio ni’ ha na’ libebette yu’ ya ha nåna’i yu’ opottunidåt para bai hu gosa uriyan Guåhan mientras manunungo’ yu’, lokkue’, put emfotmasion hestorikåt yan mañoñodda’ yu’ lugåt siha ni’ ti hu tungo’ na manggaige guini gi i isla.
Bai hu nå’i agradesimento un amigå-hu as Dorothy Castro Pocaigue ni’ ha entrodusi yu’ guatu gi otro ni’ in kensedera na mento’-måmi yan para giniha mo’na. Na’ån-ña si Barbara Gilman, un ma’estran idukasion fisikåt gi iya JFK yan ta’lo gi iya Unibetsedåt Guåhan.
Ha sångan si Gilman na ha tungo’ put tesoronpine’lo guennao gi 2007 osino 2008 annai eståba gui’ gi Fina’i’che’cho’ Idukasion Fisikåt CalPoly gi iya Lake Tahoe. Un ma’estra umeppok gui’ para u chule’ un klas put tesoronpine’lo ya sigun ginen mangugul na ha sodda’ na kanna’ kiñentos na sinedda’ tesoronpine’lo esta guaha guini gi iya Guåhan.
Put kreditu-ña, ha kubri si Gilman nomåsdi dos mit na sinedda’ ya bumiåhi gui’ para otro lugåt siha gi i sanlagu yan pumalu mundo siha. Gof ya-ña este na aktebedåt ya ha menta na ginen umatungo’-ña yan pumalu taotao ni’ alos uttemo mangga’chong ya ha sohyo’ gui’ para u cho’gue yan u kontenuha umeyak yan umatan i aktebedåt gi hinanao-ña noskuåntos såkkan siha entre finaloffån-ña.
Ha entrodusi tesoronpine’lo guatu gi i kurikulom idukasion fisikåt gi parehu eskuelan takhilo’ yan guatu gi patten kulehu. Aktebedåt kinalamten lina’la’ este, ilekña, sa’ bula put ineyak entre håfa ma susesedi gi hinanao siha.
He sosohyo’ i mannuebu para u ma nå’i chånsa i tesoronpine’lo sa’ siña ha’ ma cho’gue ni’ håyi na taotao achokha’ håfa na idåt, menong, estao susiåt, yan ayu siha i manginareretan reda patsino manggai’achåki na kinalamten.
Ha na’sesetbe kado’nå’an tåtkumu guamgirl46 si Gilman. Ayu ni’ chumocho’gue este na bishio manma ayek kado’nå’an lokkue’ ya este na nå’an siha ma pepega gi i listan nina’halom gi kada sinedda’ ni’ ma hago’. Balauro i kado’na’ån-hu ya hu u’usa este sa’ put i taddong gi i lina’lå’-hu.
Otro na taotao ni’ chumocho’gue inespihan tesoronpine’lo, na’ån-ña si Jim Rhodes ya i kado’na’ån-ña si rhodesisland. Ha hungok put tesoronpine’lo ginen as nanå-ña ni’ ginen machocho’cho’ tåtkumu renyan plåset estådu gi iya Washington. Despues ha petsigi este na aktebedåt gi Abrit 2002 ya ha gogo’te mås åmko’ na kuentan tesoronpine’lo guini.
Ma konsedera si Rhodes na guiya unu na senakhilo’ tesoronpine’lo ya mås ma tungo’ na rai sinedda’ yan chinile’ tesoru ni’ taiguihi ha sugon ha’ karetå-ña asta hihot guatu gi i pine’lo ya ha sodda’ ha’ sigun entre finaloffan minutos na tiempo pues humunaoguatu para despues na tesoronpine’lo gi otro na lugåt. Esta gaige i sineddå’-ña gi kåsi un mit disi’ocho. Ha nå’i si Rhodes kreditu lokkue’ para pumalu na manmå’gas ni’ manaotao Guåhan taiguihi as si Bill Davis put-mås-ma-tungo’ as blygoat, as si Gayle Hendricks, tahoeguam; as si Jimmy Pinaula, jimp59; yan, lokkue’ as si Barbara Gilman.
Ensigurao i tesoronpine’lo na amåpble para todu mangåfa’. Guaha nebet kinalamten para sinedda’ tesoronpine’lo ni’ debidi u ma galoppe taiguihi entre kinahulo’ tåli, ineskåpan kåntit, pinekkat okso’, finaloffan entre chomchom tinanom siha, lumåhon hånom yan tåsi, osino singko-oras na hinatmen hålom tåno’ ya ginen este na hinanao na ma ditetmimina sigun gi i sesteman hinetde desde unu asta unu punto singko na minappot.
Para u ma kontenuha.
Imel Peter R. Onedera giya balauroboy@gmail.com.
English translation:
In two columns of CHetton Galaide’, I wrote about geocaching, a new pastime I’ve acquired from last year. It has been a pleasurable experience, something that I consider a wonderful hobby as it relaxes me and gives me the opportunity to enjoy Guam’s environment while learning, too, about historical facts and discovering out-of-the-way places that I never knew existed on the island.
I give thanks to my wonderful friend, Dorothy Castro Pocaigue who introduced me to this activity and she, in turn, introduced me to another, who we consider as our mentor and guide. Her name is Barbara Gilman, a physical education teacher at both JFK and the University of Guam.
Gilman said she learned about geocaching sometime in 2007 or 2008 when she was at the CalPoly Physical Education Workshop at Lake Tahoe. It was a workshop instructor who encouraged her to take a class on geocaching and through Googling discovered that there were nearly 500 geocaches on Guam.
To her credit, Gilman has over 2,000 caches and has traveled to other areas in the mainland and to some countries, too. She loves the activity and makes mention that meeting wonderful people who have become friends allows her to continue to learn and watch the activity evolve through the years.
She introduced geocaching to the physical education curriculum at both the high school and college level. It is a lifelong activity, she says, as there are many aspects of learning through the array of geocaches offered.
She encourages beginners to give geocaching a try and it can be done by anyone regardless of age, gender, social status, and even those confined to a wheelchair or other disability.
Gilman goes by the geo-nickname of guamgirl46. Those who are involved in geocaching select personal geo-nicknames and it is the name used in log sheets of caches when they are found. Mine is balauro, a name that goes deep into my roots.
The other geocacher whom I’ve invited to share information is Jim Rhodes whose geo-nickname is rhodesisland. He heard about geocaching from his mother, Anne Rhodes who was working as a state park ranger in Washington. He then began the activity in April 2002 and has the island’s oldest account as a geocacher.
Considered one of the island’s top cachers, he is known locally as the king of park and grab caches where he can practically pull up to a find in his car, find the cache within minutes and continue on to the next cache. He says his finds number around 1,018.
Rhodes gave credit to other local cachers whose home coordinates are on Guam and these are: Bill Davis, known as blygoat; Gayle Hendricks, tahoeguam; Jimmy Pinaula, jimp59; and, of course, Barbara Gilman.
Geocaching is family friendly. There are various levels of engagement that subject cachers to overcome terrain through climbing ropes, skirting cliffsides, climbing mountainous areas, hacking through dense vegetation, wading through river streams and beaches, or five-hour hikes that are divided into 5-star rating systems of 1 to 1.5 in difficulty.
To be continued.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/08/05/ti-bai-hu-bota-engkamben-yan-hagas-hagas-siha/3296603001/
På’go na simåna na ma tutuhon i sanhalom botadot para i primeru ileksion ni’ para u ma go’te gi iya Kumision Ileksion Guåhan na ufisina gi iya Hagåtña. Put i bente-nuebi ha’ na taotågues para u fanma ayek para tå’chong sinadot siha yan tres na kandidåtu para i siyan konggressu yan noskuåntos kantidån mahot yan bisa-mahot siha, bai hu ina tåddong i manmalålagu gi i fine’nana dos na gurupu.
Bai hu na’sahnge ha’ disision-hu put para kandidåton songsong-hu para mahot yan bisa-mahot kontodu ayu siha ni’ manmalålagu para oditot pupbleko, i CCU yan i Inetnon Idukasion Bord. Bai hu pega ha’ nåya gi i aire astaki gaige yu’ gi i sagan mambota osino bai hu po’lo ya bai hu fa’disision-maisa gi i ileksion hiniråt.
More:Fa’bishio I manespihan tesoronpine’lo
More:Guaha bali-ña i CHamoru-hu lokkue’
Unu hu tungo’ put i kareran sinadot yan konggressu siha, bai hu gof konsedera na ti bai hu bota engkåmben siha ni’ ti ma cho’gue håfa ma primeti u ma petsigi annai manmalålagu yan hagas-hagas na sinadot siha ni’ esta ma matkåyi tiempo gi i Liheslaturan Guåhan.
Mistet, bai hu nå’i chånsa i mannuebu na kandidåtu siha kosaki bai hu atan fina’i’che’cho’-ñiha yan håfa ma kumple yangen ma fa’tinas hålom despues di i disision bineta ni’ i pipbleku.
Bai hu go’te tinago’ i maga’håga na para bai hu areklåyi nuebu na otdenårio, piot gi hinasso yan binisitan lina’lå’-hu guini gi i islå-ku ni’ hagas di hu chule’ rigulåt desde tiempo annai mambobota yan manapåpasi yu’ kontrebusion. Hu empåtte este na siñente yan pumalu taotao siha ni’ kulan mamparehu siñenten-måmi ya manyayas ham ni’ hagas hagas na bishio yan hinanao pulitikåt ni’ taifinakpo’ yan taifinetma tiempo-ña ya este na siñente gof tåddong gi hinanao ayu siha na Demokrat, Ripåpblikan yan Indipendiente na taotågues siha.
Ya måtto di gof pinalala’i este na hinanao gi i neskuåntos siudadånu guini gi i tano’ piot sa’ ti Guåhan ha’ na kontodu i sanlagu ni’ ayu takhilo’ på’go i tiempon peste yan i atburoton råsan taotao gi meggai kumunidåt siha. CHenglong este entre manaicho’cho’, tinemban ikunumiha, hinanao kinalamten eskuela para i famagu’on-ta, yan i menos minagof taiguihi bumiåhi, mamåhan, huegu siha, dinanña’ gurupu siha, yan chumochon sanhiyong gi i fañochuyan. Todu ha’ maninafekta ni’ i tiempo esta.
Sigun ginen i listan kandidåtu siha, gagaige ha’ i kinse na tå’chong para i pattidan pulitikåt, menos asta katotse på’go para i Ripåpblikan. Ginen este na lista, guaha nuebi na engkåmben gi i Demokråt yan tres tetehnan gi i Ripåpblikan. Ti manmalålagu para sinadot siha si Regine Biscoe Lee, si William M. Castro, yan, guini gi hihot alacha ha’, si Louise Borja Muna maskeseha malålagu pågo si Castro para Tai-Boton Diligao guatu gi i Gima’ Ripresentånten Guma’ Estådos Unidos tåtkumu Ripåpblikan.
Guaha kuåtro na hagas-hagas sinadot siha ni’ todu ha’ Manripåpblikan ya tåya’ Pattidan Demokrat na hagas-hagas. Dosse ha’ mamalålagu put todu ni’ mannuebu ya siha bai hu nå’i komfiansiå-ku gi i balotu-hu.
Sais manmalålagu gi parehu i dos pattida ni’ bai hu måtka para i primeru ileksion sa’ put i areklo na un pattida ha’ nåya u fanma bota ya yanggen todu fuma’tinas entre i dosse, bai hu måtka na’an-ñiha para i ileksion hiniråt.
Lao, bai hu estudia fine’nana håyi gi engkåmben siha chumo’gue patsino macho’cho’ makkat på’go annai manma tåta’chong pues ayu na bai hu disidi kao hayi entre manggaige manmacho’cho’ magåhet yan tunas. Ti måssa’ yu’ bai hu disidi håyi mumirese botu-hu.
Hu tungo’ todu i tres na kandidåtu siha ni’ manenteresao gi i ta’chong diligao Estådos Unidos. Hu tungo’ kostumbren-ñiha yan pulitikåt-ñiha lao bai hu didisi håyi entre iya siha mumirese i botu-hu yanggen måtto i tiempo.
Imel Peter R. Onedera giya balauroboy@gmail.com.
English translation:
This week marks the start of indoor voting for the primary election which will be at the Guam Election Commission office in Hagåtña. With 29 individuals now to choose from for the senatorial seats and three congressional candidates and a whole slew of mayoral and vice-mayoral candidates, the first two groups will truly go through my personal scrutiny.
I’ll reserve judgment on my village candidates for mayor and vice mayor along with the candidates vying for the public auditor, the CCU and the Guam Board of Education, I’ll leave that up in the air until I’m in the voting booth or set it aside until the General Election.
One thing I do know for the senatorial and congressional races, I’m leaning toward not voting for incumbents who’ve not kept up with campaign promises and I definitely will not vote for previous senators who’ve already made their mark in the Guam Legislature.
Instead, I’ll give a chance to new candidates so that I will have the pleasure of scrutinizing their performance based on their campaign platforms and whether they’d fulfill what they said they’d do once they were given the chance by the electorate to take the helm of leadership.
I’m keeping the suggestion of the governor as my own resolve to look at a new normal, that of rethinking and revisiting this aspect of life on Guam that I’ve taken for granted for as long as I’ve been a voter and a taxpayer. I shared this thought with a number of individuals who feel similar sentiments and are tired of the same old, same old politics that have such a tight grip on the mental state of staunch Democrats, Republicans and independents.
And this seems to be rampant, too, in all the states amid the coronavirus pandemic and the racial crises affecting many of the communities. These issues are sandwiched in with unemployment, economic downturn, school matters and the simple pleasures of travel, shopping, sports, group congregations and dine-ins. Everyone is affected.
Based on the listing of candidates, there is the required number of 15 per political party, reduced now to just 14 in the Republican ranks. From this list, there are nine incumbent Democrats and there are three incumbent Republicans. Regine Biscoe Lee, William M. Castro and, most recently, Louise Borja Muna aren’t running for senators. although Castro is seeking the non-voting delegate seat to the U. S. House of Representatives as a Republican.
There are four have-been senators who are all Republicans and there is no Democratic Party former senator seeking a seat. This leaves 12 seats for first-time candidates who I think I will give the chance on my ballot.
Both parties are even at six candidates that will be reserved for the primary election where only one party must be chosen at once and all 12, if they make it, will be marked for the General Election.
But, I will be studying first the performance of the current incumbents if they have produced during this term of office and are true to their word and that is when I’ll do the process of elimination.
I know all three candidates who wish to be Guam’s non-voting delegate to the U. S. House of Representatives. I’m familiar with their personalities and their politics but I’ll decide for myself who will warrant my one vote for this particular office.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/07/22/fabishio-manespihan-tesoronpinelo/5478888002/
Gi i ittemo na luchå-hu, mångge’ yu’ put tesoronpine’lo, un pasion na bishio ni’ hu hokka gi ma’pos na såkkan ya måtto di ya-hu piot guini gi finaloffan meses na tiempon peste. Hu miresi meggai ininan somnak, etsision sanhiyong yan manungo’ yan manggosa kantidå put Guåhan yan i hestoriå-ña yan i ligåt-ña siha.
Ti meggai para un cho’gue yanggen malago’ hao sumaonao. Tutuhon gi finetman kuenta gi uepsait http://www.geocaching.com/login/new.aspx gi iya geocaching.com. Dibåtde mumembro ya ayu ha’ un nisisita i un gai-iyo adres i-mel. Ginen ayu, un estapblesa kaddo’nå’an, pasapalåbra, yan mistet un na’siguru kuentå-mu yanggen un pega amånu nai gaige hao, ya despues listo hao para un petsigi i kinalamten.
Un nisisita lokkue’ na siña un gailaptåp patsino kåmpiuta yan rinisiben GPS ni’ siña un na’kalamten gi iyo-mu smartfon. Guaha kuåtro na areklo ni’ debidi u ma osge gigon un tutuhon i tesoronpine’lo.
Mistet di un na’guaha kosas siha ni’ manempottånte para un usa: pluma ni’ para un fitma hao gi i lepblonrinihistra; un dikike’ kåpibuk para un nota i tesoru ni’ un sodda’, i eksperensiå-mu siha put i sinedda’, kosas siha ni’ un li’e’, patsino håfakao; guåntes ni’ un usa para un hago’ hålom måddok, kå’ka’, odda’ñaihon; patsino mappot hinatme; tuisas para hinago’ mansendikike’ na kosas; suak siha ni’ mambaråton finahan inadotna siha ni’ para un tulaika yan håfa sineddå’-mu; un kostat plastek para hinekkan basula siha; yan kåndet inina ni’ dikike’.
Entre mås hao lumafedda’ gi i hinanao-mu mo’na ni’ manespihan tesoronpine’lo, un sodda’ na guaha mås siña un na’setbe lokkue’ taiguihi dikike’ ayudon sinafu, spren dinilalak ñåmu siha, ramenta ni’ meggai-entre-unu, dikike’ espehos, yan, put mås i selfon-mu ni’ gaige ha’ kamara yan kåndet inina ni’ dikike’. Na’siguru na maolek i baterihan selfon kosaki un nisisita manågang para ayudu yanggen abak patsino malingu hao, patsino chenglong i attomobet-mu gi i tåddong fache’ ya ti siña malakngos hao gi i chinalån-mu.
Hu u’usa lokkue’ balakbak kinatga para todu kosås-hu ni’ hu nisisita. Hu nå’yi ta’lo ni’ lameggai pluma siha, matkådu siha, lepblonrinihistra siha, un lalasguen låpes, un dikike’ mattiyu, kostat yip låk siha ni’ noskuåntos mineddong, kompas, otro difirentes klåsen kåndet inina ni’ mandikike’, yan difirentes mineddong bateriha siha para ayu na måkinan setbisio ni’ nisisåriu na u fanma tulaika baterihå-ña siha ensigidas.
Hu na’saonao tu’åya siha para kånnai, fåsu, yan umo’mak, franela siha, katsunes kadada’, meyas yan un påt sapåtos huegu sa’ motmot uchan patsino pinekkat hålom gi i tasi patsino guatu gi i saddok guaha na hu fakcha’i gi i ittemo ora.
Despues, empottånte ha’ na u guaha fina’se’pe yan ma gimen hånom gi i halom i kareta.
Gi mamaila’ na luchå-hu bai hu eppok hamyo para en fañaonao gi iya Guam Geocachers ya bai hu entrodusi hamyo guatu gi endebeduåt siha ni’ hagas ma cho’gue este na bishio gi maloffan såkkan siha ya siña ha’ manma faisen para otro siha na emfotmasion.
Imel Peter R. Onedera giya balauroboy@gmail.com.
English translation:
In my last column, I wrote about geocaching, a passion I have picked up within the past year, something I’ve enjoyed especially during these months of the pandemic. I’ve gotten a lot of sunshine, outdoor exercise and learning and enjoying Guam’s historical and environmental attributes.
There’s not much that is needed in order to participate. Start first by setting up an account at http://www.geocaching.com/login/new.aspx at geocaching.com. Membership is free as all that is needed is a valid e-mail address. From there, you establish a username, a password and you must validate your account and set your home coordinates, then you’re ready to go.
You’ll also need to have access to a laptop or a computer and a GPS receiver which you can enable from your smart phone. There are four rules that must be adhered to once you start to geocache.
Essential items one must have include the following: a pen that you will use to sign the log sheet; a small notebook to write notes about the cache, your experience when finding the cache, trackable items, etc.; a glove that you will need to extract caches from holes, crevices, cracks or tight spaces; tweezers are useful for retrieving tiny items; swags that are actually inexpensive store bought trinkets for trade; a plastic bag for picking up trash; and a penlight.
As you progress in your skill and interest in geocaching, you’ll find that other items can also be utilized, such as a small first-aid kit, mosquito repellent, multi-tool, small mirror and, of course, your cellphone that may include the customary built-in camera and flashlight.
You must make sure your cellphone’s batteries are charged so that you can call for help when stranded or lost and, of course, when you have driven onto a muddy trail and your tires get stuck.
I got myself a backpack with all these items stored in them. I’ve included additional pens, markers, extra logbooks, a pencil sharpener, a small hammer, zip lock bags of varying sizes, a compass, slender extendable flashlights and batteries for everything that I have that are battery operated and will need changing at a moment’ s notice.
Two final notes that are my own personal must-do is to travel with a full tank of gasoline and that the spare tire is in good condition when I leave the house. An afterthought, water and snacks are definitely important.
My next column will be to encourage you to join the Guam Geocachers and I’ll introduce you to individuals who’ve been avid cachers for years and can be approached for additional tips and other information.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/08/06/how-do-you-say-hiking-chamoru/3305916001/
Just prior to the start of the COVID-19 lockdown on Guam, I helped organize one of Independent Guåhan’s “Hale’-ta Hikes” to Litekyan. These hikes are offered regularly as a means of educating the community about the historic nature of certain spaces and the need to protect their cultural and natural resources.
We had more than 70 people attend the hike. Thinking back, it was one of the last crowds I’d be in for a long while.
More:Bevacqua: Quest for Guam’s full liberation continues
More:Record CHamorus' stories of sacrifice and strength
During the lockdown, hiking has been one of my most important outlets in terms of maintaining sanity and also getting some exercise. I've been taking my kids and close friends, visiting familiar spots as well as discovering some new ones. 
In CHamoru, the word “efresko” refers to getting some fresh air, but also finding space to reflect. It was in that spirit that I’ve been hiking during this time.
One thing always comes up when the kids and I are hiking: How do you say "hiking" in CHamoru? There are many words to express walking and the actions you might do while hiking, such as climbing or exploring, but no real established word for what we think of as “hiking” today.
This doesn't mean you can't say it — I've seen different people try to coin terms — but there just isn't a commonly accepted way of saying it now. 
This makes sense because hiking as we think about it today is something that comes from communities disconnected from nature who are seeking to reconnect. It is something that emerges after humans have corralled off segments of the world to be "nature" and hiking is a way of describing visiting it.
Prior to that, you traveled, you explored, you hunted or gathered, but you didn't necessarily see nature in the same distinct, segregated way. 
I remember when I was first learning to speak CHamoru and most of my first lessons happened at the dining room table at my grandparent's house. I asked them, since my class was going on a hike to Hila'an for Peter Onedera's class, how to say "hike" in CHamoru.
My grandfather, the late master blacksmith Jack Lujan, launched into a long tirade, as he often would, when I would ask him linguistic or cultural questions like this. He argued that CHamorus didn’t go hiking and so there's no word for hiking. He joked that before you didn't need to go see nature, it was always there.
He ended his meditation on the lost generation of CHamoru youths wanting to know why I would want to know how to say hiking anyway.
My grandmother, the late Elizabeth Flores Lujan, always balanced out the bluster and humor of my grandfather in those exchanges. I like to think of myself as an imperfect blending of the two of them. 
She said the young people go hiking today because they want to know about the land like her generation did. She said the eldest generation didn't teach them about the plants and the jungle, the way we were taught, so how else are they going learn about them? Then she teased him, what would you know about the jungle anyway, your family is blacksmiths?
Eventually they settled on just saying "humiking" or "manhihiking," which made all of us giggle.
Michael Lujan Bevacqua is an author, artist and activist who works for Sen. Kelly Marsh.


https://www.guampdn.com/story/opinion/2020/07/07/mannge-manespiha-tesoronpinelo/5370101002/
Pues, ta’lo bakasion på’go. Enfin, bula’ gumosa hinanao bakasion sigun ginen deskånso entre cho’cho’ yan huegu, lao put i nuebon sesteman lina’la’, ti parehu esta håfa maloffan yan på’go.
Tåya’ eskuelan bakasion, tåtkumu trabiha ha’. Ti hu huhungok kuentos bumiåhi para lugåt siha gi enteru mundo yan kinahat guma’, kåmpan huegu, aktebedåt Ha’ånen Libirasion yan i sinolemnen siremoñas siha put inachåken lugåt hestorikåt yan lokkue’ ginen i lugåt mundo, FestPac 2020 gi iya Hawai’i patsino i Olimpik Intetnasiunåt gi iya Tokyo ni’ parehu kulan esta på’go påtten imahinasion.
Mistet, todu ha’ pumega na i sinostienen lina’la’ gof empottånte, lao, lokkue’ kontodu i peste ni’ ha talibira kinalamten siha ya todu ha’ manlisto manma eksaminasion yan i linihan put håfa mamaila’ tåtkumu finaisen-maisa “kao bai hu nina’yi ni’ COVID-19?”
Lao, put fin, ta osge ha’ i ineppok i maga’håga gi i islå-ta. Dos tinago’ esta fitme, na ta usa i tampen fåsu yan ta na’siguru na guaha susiåt na dinestånsia.
Lao ti ketu ha’ lokkue’ i kinalamten. Mistet ta petsigi ha’ i lina’lå’-ta. Debidi ta kontenuha mamåhan fektos, ta nå’yi gatselina gi i attomobet-ta, ta silebra kompli’åños siha yan siremoñas umakammo’ achokha’ rekto i giniha put håyi u fañaonao yan kuånto siña u fanggaige gi i ligåt.
Esta manhohosme misa hit, mañasaonao hit gi i lisåyu sigun ginen yumeng, manatetende hit hunta siha ginen kinalamten bide’o ni’ rimot, yan lokkue’ manhåhanao hit para finatai siha maskeseha rerekto ha’ i taimanu ta fanman nå’i respetu.
Yan lokkue’, otro ni’ ta fåfana’ na i inadahen-maisa. Hu gof atendi este na kinalamten sa’ sumåsaga ha’ yu’ gi gima’ tengnga. Yanggen hu dingu i gima’, put para bai hu falak i mediku, bai hu sugo’ gi i tenda put unu pat dos grånon finahan, yan ma cho’cho’ yu’ gi i hiyong guma’ na håtdin ni’ hu tutuhon noskuåntos simåna tåtte. Manånom yu’ tumåtes, pipinu, birenghenas, okra yan meggai na klåsen nengkanno’ åmot ni’ manman dodokko’ ya hu nanangga ha’ para kinisecha gi manmamaila’ na tiempo.
Put mås, guaha unu tumåtane’ yu’ på’go ya guiya este i manespiha tesoronpine’lo, un bishio ni’ hu tutuhon gi ma’pos na såkkan lao put i pribleman transpottasion, pumåranñaihon yu’ un råtu lao på’go sa’ guaha sahyån-hu yan put bai hu suhåyi didide’ i kinalenturan guma’, hu hokka ta’lo ya hu cho’guen-mamaisa ni’ siña ha’ lao siña ha’ ma cho’gue lokkue’ yan dikike’ gurupu.
Månnge’ ma cho’gue este yan ha na’ libebette yu’ sa’ ti hu hahasso chinathinasso put i tiempon peste. Lao, ha na’fañuñugon yu’ menchago’ destånsia ya hu fattotoigue lugåt siha gi iya Guåhan ni’ ti hu tungo’ na guaha fanatanon lugåt siha piot yanggen manespipiha yu’ tesoru siha ni’ manma nå’na’.
Tesoronpine’lo, sigun ginen i uepsait, ma chocho’gue para sinedda’ tesoru siha gi enteru mundo ginen taotao siha ni’ manggai GPS na måkina. Gaige iyo-ku gi i AIFon ya hu angoku para bai hu sodda’ håfa hu espipiha.
Manma nåna’na’ tesoru siha gi sahguan ya yanggen manma sodda’ debidi u ma fitma gi i pappet sinahguan ni’ i taotao ni’ sumodda’ i tesoru put para u siguru na ma nå’i gui’ kreditu. Ma chocho’gue i inespiha gi sanhiyong na lugåt entre taotao siha ni’ manmesklao na idåt ya mamfiet gi i kimunidåt yan lokkue’ manggai enteresao put i inadahen uriyå-ta.
Hu fattoigue yan hu fakcha’i buniton naturåt lugåt siha pues manunungo’ yu’ put hestorian Guåhan. Manrisisibi yu’ ta’lo maolek etsisio yanggen mamokkat yu’ asta guatu hålom tåno’ ya ha fåfana’ yu’ i semnak pues hu fakcha’i pineddong hånom ni’ ti hu tungo’ na gaige guihi, yan put uttemo ha na’mamagof yu’ i sinedda’ “tesoru.”
Bai hu fångge’ ta’lo put este gi i manmamaila’ na lucha.
Imel Peter R. Onedera giya balauroboy@gmail.com.
English translation:
So, it’s mid-summer. Normally, we’re in the midst of vacation from the daily rigors of work and play, perhaps, but with the new system of lifestyle, things aren’t the same anymore.
There’s no summer school, at least, none yet. Hardly anyone is talking about travels to exotic places all over the globe and home construction, sports camps, Liberation Day festivities and all solemn ceremonies commemorating the various historical massacre sites and in the global arena, FestPac 2020 in Hawaii and the Olympics in Tokyo are nearly figments of imagination.
Instead, the focus is on life but simultaneously death, too, as the coronavirus has altered basic survival instincts and everyone is on the alert amid testing and the fear of the unknown with an underlying question of “Will I end up with COVID-19?” in everyone’s mind.
As in all things, we must comply with the directives issued by the governor of our island. Two things accompany the directives, wear the mask and engage in social distancing.
But things are not at a standstill. Our daily living must go on. Shopping for groceries is still a must, so does filling up our cars with gasoline, celebrating momentous occasions of birthdays, anniversaries, and wedding ceremonies with strict guidelines of who should patronize such events and the number of people involved.
We’re also back to attending church services, participating in rosaries through zooming, attending meetings through remote video coverage, and even going through funerals but with strict adherence to protocols.
And then, there’s the self-isolation. I know I’ve been quite avid at this because I stay home most of the time. If and when I do leave the house, it’s to go to a doctor’s appointment, to drop by the store for an immediate purchase of an item or two, and to work on the sideyard garden that I began a few weeks ago. I’ve got tomatoes, cucumbers, eggplants, okra, hot peppers, and all kinds of herbs growing nicely and I’m anticipating a nice but small harvest in a few weeks.
Also, one other thing that I’ve been keeping myself busy with is geocaching, a hobby that I began last year but because of transportation problems, it sat on the wayside but with a new vehicle and the need to curb cabin fever, I picked up on it again and I’ve gone solo on this activity as it can be done in this fashion or with a small group.
I find it fun and relaxing as it does take my mind off of things and not resigning myself to worrying about the virus. However, it does involve a lot of driving and I’ve been to places on Guam that I never knew existed just to find these coveted treasures that others have hidden.
Geocaching, according to its website, is a high-tech treasure hunting game played throughout the world by adventure seekers equipped with GPS devices. My device is on my IPhone and I rely on it quite heavily when I go geocaching.
The basic idea is to locate hidden containers called geocaches and then sharing experiences but the most important thing is that a logsheet must record one’s signature as this indicates success of a good find. It is an outdoor activity enjoyed by people of all age groups with a strong sense of community and support for the environment.
I’ve discovered much of the island’s natural beauty and a learning knowledge of the history of Guam. I’ve gotten a lot of exercise hiking in the hot sun or the island’s boonies, even coming across hidden waterfalls that I didn’t know existed, and there’s the ultimate thrill of finding hidden “treasure.”
More to come in future columns.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/06/24/guaha-bali-na-chamoru-hu-lokkue/3247927001/
Uttemo yan fine’nana biahi-hu guatu gi iya Sydney, Australia. Eståba yu’ guihi put dos-dihas na deskånso sa’ put para bai hu hanao asta guatu gi i Mina’Sais na Ferian Åtten Pasifiku ni’ ma go’te gi iya Rarotonga, Islan Cook Siha. Put i guaha prublema yan i che’cho’-hu, mappot yu’ humånao yan i fleten ma upbliga para diligasion Guåhan yan iya Notte Mari’ånas, pues gumupu yu’ gi i sigente diha.
Suette na guaha sumågan hotet yan lokkue’ tres na nina’chocho gi i tiempo-ku guihi. Annai hu rihistra yu’ gi i hotet guihi gi inipos talo’åni, umo’mak yu’, chumochon-ñaihon yu’ didide’ ya sigun gi tinaitai papeletta siha put i ligåt, humånao yu’ mamokkat gi i iriyan i siudåt.
More:Onedera: Mås na chine’gue guini gi I tiempon peste
More:Maolek ma cho’gue I minaolek siha
Hu pega na gof bunitu iya Sydney guihi na tiempon i sakkan. Mambunitu i gima’ siha, manmeppa’ i tinanom yan manmikilot na flores siha, manmamomokkat noskuåntos taotao gi i chalan siha, yan lameggai manatanon na lugåt yan aktebedåt lokkue’. Hu sodda’-maisa yu’ gi un chålan ya hu fakcha’i un siñat tapbleru put kumetsiu kulan taiguihi fañochuyan. Ilek-ña i siñåt, “Nengkanno’ yan Gimen Sydney Siha,” ya humunaohalom yu’ gi i pettå-ña.
Gi i hinalom-hu, a’gang i dandan, bula chakka’ chålek yan kuentos siha, yan lameggai taotågues ni’ manma tåta’chong gi lamasa siha ya annok na manggof magof. Hu hago’ un lamasa ni’ matå’chong yu’ ya guaha listan bentåha siha ni’ hu taitai ya ya-hu håfa lini’e’-hu siha taiguihi afuyot, ensalåda, kåddo, yan listan setbesan Åstrelia ni’ ma fa’titinas ha’ gi i mismo i ligåt.
Manna’malago’ i na’an-ñiha siha yan lokkue’ håfa ma deskrikribi put kada fektos. Sa’ put i ti gigimen yu’ atkahot, hu alåra na bai hu ayek gimen mames ginen i listan-ñiha.
Ti atendidu yu’ ni’ iriyå-hu, lao gotpe hu ripåra na måtto di silensio ayu na mumento. Tåya’ a’gang dåndan esta yan annai hu atan i iriya, hu li’e’ na ma atan båbaba yu’ ni’ i taotao siha. Eståba i tenderu ni’ matan binibu yan kontodu i famalao’an na kamarera siha, man a’añangon yan manma atan båbaba yu’ lokkue’. Hu atan i iriyan lamasa siha ya hu li’e’ na tåya’ manma tåta’chong gi fihon-hu annai på’go humålom yu’, mañuha ya manma tåta’chong gi i menchago’ na lamasa siha.
Ilek-ña i tenderu, ni’ kadidok bos-ña ya umessalao, “Ti in sesetbe håyi na åttelong guini, debidi un hånao ya cha’-mu bibira hao mågi.” Kanna’ manoppe yu’ lao hu disidi na ti propiu guihi na mumento pues mamatkilu ha’ yu’, netbios yu’ ya manggågao yu’ dispensasion ni’ ilek-hu “Asi’e’ yu’,” ya hu fa’tinas guatu gi i petta ya humuyong yu’.
Gi i sanhiyong, duru mana’påkpak kannai-ñiha ya ensigidas må’pos yu’ asta guatu gi i hetet-hu.
Gi i kuatto-ku, manlålaolao yu’ ni’ baban siñente-ku ya hu hasso håfa ma susedi. Hu atan-maisa yu’ gi i espehos ya gi ayu na tiempo na lina’lå’-hu, i kilot attelong sensen-hu a’gang dimasiao. Sigi ha’ di hu ripiti i finiho’-ñiha “åttelong,” ni’ nuebu na palåbra para guåhu ya ti siguru yu’ lokkue’ ni’ ma dilitrehå-ña.
Gi todu i lina’lå’-hu, ti hu hasso put kulot sensen-hu gi enteru mundo, kulot kueru yu’, ya sigon gi i kinemprende-ku put råsa yan kulot taotao hunggan gaige i agaga’, amariyu, åttelong, kueru, yan, hunggan, å’paka, lao mahngang yu’ yan ti hu hongge na bai hu eksperensia este.
Hu tungo’ despues ni’ i manå’paka Åstrelia manma fa’nana’an i manaotao tåno’ guihi ni’ este na palåbra. Ma pega na taotao ayu yu’ lokkue’ ya hu senli’e’ este na chinanda ni’ ti ha na’maolek siñente-ku ya piot på’go ni’ ha fakcha’i hit ni’ asunton “Gai Bali i Manåttelong na Lina’la’ Siha.” Måtto di hu li’e’ na tåddong i binibu entre guåhu. Bai hu atmiti na’ hu sentungo’ ayu na siñente.
Imel Peter R. Onedera giya balauroboy@gmail.com.
English translation:
It was my first and only visit to Sydney, Australia. I was on a two-day layover on my way to the 6th Festival of the Pacific Arts in Rarotonga, the Cook Islands. Because of a conflicting work schedule, I couldn’t leave on the chartered flight that took the Guam and CNMI delegation, so I left a day later.
Fortunately, the layover included a hotel stay and three meals for the duration of my stay. After checking in after a mid-afternoon arrival, I showered, had a light meal and looking over tourist brochures in the hotel lobby, I opted to do a walking tour of nearby local attractions.
Sydney, I thought, was beautiful at that time of the year. Quaint houses, picturesque gardens, flowers of all kinds were in full bloom, people strolling and the local attractions were delightful. I soon found myself on a side street and as it was nearing dusk, I soon spotted a sign outside a nice looking place of business. The sign read, “Eats and Suds of Sydney,” and made my way into its friendly entryway.
There was music, laughter, loud voices and a nice crowd seated throughout as I made my way to a table, pulled a chair and made myself comfortable. A menu was on the table and I was perusing it as it displayed its house specialties of sandwiches, salads, soups and a list of Australian beer brewed on the premises. The items had exotic names and enticing attributes. Not being a beer drinker, I opted for any of the lists of non-alcoholic beverages.
Oblivious to my surroundings, it suddenly dawned on me that the place was strangely quiet. The music that was on when I came in was now turned off and I happened to glance around as people had fixed stares, some glaring, directed at me. The barkeep stood silently as well as the food servers at their stations, all young women, muttering under their breaths and whispering to one another.
I noticed that the nearby tables that I was sure were occupied by other patrons were now empty. People who sat at these tables moved on to others far from where I sat.
The barkeep, in a raspy voice, screamed, “We don’t serve any darky here, you must leave and never come back.” I started to reply but instinct told me to keep my mouth shut. I slowly got up, nervously said, “I’m sorry,” and made my way out the door.
Outside, applause assaulted my ears as I hastily found my way on the sidewalk and quickly made my way back to the hotel.
In my room, I was badly shaken and wondered what had transpired. I looked at my reflection in the mirror and for the first time in my life, my brown skin spoke volumes. I kept repeating the word “darky,” for it was a new word to me, something that I wasn’t even sure of its spelling.
In all my life, I took the color of my skin for granted. In the global sense, I was brown, in a mix of my understanding of ethnic or racial colors there was also red, yellow, black, brown and, of course, white, I was stunned and disbelieving of what I just experienced.
I learned later that that’s what Australian whites called the aborigines of the country. I was mistaken to be one but my first taste of discrimination was rotten to the core and now as the issue of Black Lives Matter is at the forefront of our nation’s consciousness, I feel that sense of familiar anger. I confess that I now know the feeling.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/05/28/onedera-mas-na-chinegue-guini-gi-tiempon-peste/5272187002/
Enfin guaha deskånso guini na tiempon peste gi i dirånten hestoriå-ta. Nana’ma’a’ñao ha’ i håfa ti ta tutungo’ trabiha ni’ magåhet ya maskeseha hu siente na kulan i atadok i mattiempo este ni’ kulan kåtma yan pås, ti siña sumuha siñente-ku sigun ginen i hinasso-ku na ti måfatto ha’ trabiha i sen na’dañu na tiempo.
Ti siguru yu’ kao dipotsiha ha’ este na siñente-ku ya gagaige ha’ yu’ na tai trinangkilu kinalamten-hu.
More:Maolek ma cho’gue I minaolek siha
More:Emfotmasion put CHamoru
Keketu ha’ yu’ gi i gimå’-hu gi dirånten ha’åni annai esta duru manhuyong i taotao siha ya ma chocho’gue i minalago’-ñiha. Sa’ put i ha nåna’yi yu’ i linihan yan chetnot inansias, humåhanao yu’ mamokkat dos biåhi gi ha’åni, fine’nana gi alas kuåtro imedia gi chatangmak gi iya Plaset Nasiunåt Assan yan ta’lo gi eran alas kuåtro imedia gi latalo’åni gi iya Plaset Skinner yan Faninadahen Kosas Guåhan.
Hunggan, hu na’posisiple anåkko’ destånsia kontra taotao siha ni’ hu tungo’, lao hu å’alof ha’ put para u ma tungo’ na ti otguyosu yu’. Ti hu u’usa tengnga i antihos fåsu lao hu pega ha’ gi i betsan katsunes kadada’ mientras hu fa’titinas famokkåt-hu gi i iriyan este na dos lugåt siha ni’ ya-hu pumokkåti para etsisio.
Pumåra yu’ manaitai påppet gaseta yan kontodu inekungok rediu. Kulan maolek ha’ yu’ na tåya telebibek-hu ni’ gai minappot hu na’kalamten yan i mineggai atborotu para bai hu egga’ i ñus patsino håfa na prugråma, pues på’go kulan para banidå ha’ i inegga’ telebikbik ni’ hu pega na ti nisisåriu esta.
Gi iyo-ku iPhone, en fin, siña ha’ yu’ hu hago’ i YouTube ya hu egga’ i babarihas Donald J. Trump patsino si Hues Judy yanggen ha aberirigua håyi na prohimu siha yan, lokkue’, ha kubri atension-hu i emfotmasion lina’la’ ginen iya Notte Kore’a na tåno’.
Suette na ma håtme ta’lo iyo-ku Kuentan Facebook, pues på’go hu suhåhayi ya ti hu atetendi tumaitai håfa na tinige’ guaha ginen manatungo’.
Mistet, hu hokka’ ta’lo inespihan kosas, ni’ kulan inespihan babarihas ni’ gof famao gi enteru mundo yan put tåne’ ni’ hu eyak ginen amigå-hu as si Dorothy Castro Pocaigue gi ma’pos na såkkan. Gi kinalamten-ña, ha entrodusi yu’ gi etro na amiga as si Barbara Gilman, ni’ mås gai eksperensia mañodda’ kosas siha guini gi iya Guåhan.
Ha konne’ ham yan si Dorothy yan dos ta’lo na mangga’chong ma’estra siha para huyong gi i isla gi ma’pos na såkkan ya in sedda’ kosas siha ni’ ma na’fanmalingu, mambunitu, yan manna’enteresao ya maneståba gi lameggai na lugåt inattok sikretu siha yan manmappot manma sodda’ lao mansuette ham sa’ in isa iPhone-måmi yan måpa siha ni’ ha na’tungo’ ham amånu na manggaige i kesas siha. Na’magof manma cho’gue este na inespiha ya i ligåt ni’ in fakcha’i, ti hu tungo’ yan ti hu pega na manggaige siha gi i islå-ku desdeki i kinahulo’-hu na tiempo.
Despues, pumåranñaihon yu’ sa’ put i taya’ karetå-hu. Mumayamak sahyån-hu ya hu na’sesetbe i bihu na karetan lahi-hu ni’ Toyoto Corolla ya pekakas dimasiao atof-ña ya ha nisisita cho’cho’ taiguihi tinilaikan lånña, fina’maolek brek-ña yan nuebu na reda siha. Pues, ha fakcha’i hit i Pesten COVID-19 ya mamåra i taotao manhuyong piot para guåhu ni’ para manespihan kosas siha sa’ put i rinekton såhyan gi i chalan kada diha ya manma rikokot i hinanao gi i dirånten ha’åni yan puengi.
På’go, mañule’ yu’ otro karetå-hu ni’ nuebu ya pumosipble hinanao-hu ta’lo ni’ hagas hu ditieni. Un påtte este ta’lo i inespihan kosas ni’ para u ma fåna’ i sinahnge yan susiåt destånsiha. Hu na’setbe tiempo-ku para man aliligao kosas siha. Hu chocho’guen-maisa este na bida yanggen mañuñugon yu’ yan guåguahu ha’ gi sanhalom attomobet-hu. Hu didingu i karetå-hu gi noskuåntos minutos ha’ yanggen hu sodda’ i ligåt annai manggaige i sinedda’ siha. Para u guaha ta’lo mås.
Imel Peter R. Onedera giya balauroboy@gmail.com.
English translation:
Restrictions have been relaxed a little during this most horrendous time in our history. The fear of the unknown is still very real and although I feel that this is kind of like the eye of the storm where things appear calm and peaceful, I can’t help but feel on the back of my mind that the worst is yet to come.
I don’t know if this is my pessimistic nature at best, but I’m still on my guard.
I still stay religiously close to home during the day when people are out and about. Because of my being prone to anxiety and panic attacks, I’ve been doing twice daily walks, one at 4:30 in the morning at the Asan National Park and again at 4:30pm at the Skinner Plaza and the Guam Museum.
I do keep my distance and people I’m familiar with, I just nod in exchange of any form of greeting. I don’t wear my face masks but do keep it handy in my shorts pocket while I make my rounds with several walking laps in the two favored places of exercise.
I stopped reading the newspapers for a while as well as not listening to the radio. I’m sort of thankful that I don’t have the television at my disposal but because of the almost intricate method of trying to turn it on and tuning in to news channel or any network that brings me the news up close and personal, it is just now a thing of luxury that I feel I could do without.
On my iPhone, though, I’m able to tune to YouTube where I watch the almost insane news antics of Donald J. Trump or to watch Judge Judy render her sometimes crude judgement on those that come before her and, lately, the documentaries on North Korea have captured my attention.
I’m fortunate that I’m hacked on my Facebook account so that I keep my distance and don’t bother to read the latest postings.
I have, however, picked up again on geocaching, a sort of scavenger hunt that is popular around the world and a pastime I picked up through my friend Dorothy Castro Pocaigue sometime last year. In turn, she also introduced me to Barbara Gilman, the most experienced geocacher that I know here on Guam.
She has taken me, Dorothy and two other teacher friends a few times around the island last year where we found nicely hidden, quaint, and interesting caches in many out-of-the-way secret hiding places that we were fortunate to find with the use of our iPhones that have the search apps and map of where these items are to be found. It was fun doing the geocaches and the places that we’ve been to, I never knew about nor was anything I was familiar with despite living here for most of my life.
Then, I stopped for a while when I was without a car. My vehicle gave up on me and I had to manage using my son’s aging Toyota Corolla with its rusting rooftop and in need of many things from oil change and brake repairs to new tires. Then, the pandemic hit, further exacerbating any possibility of driving to find caches and the restrictions on vehicle traffic with strict monitor throughout the day and night.
Now, I’ve gotten myself another car which runs beautifully but allows me the possibility of doing things I’ve been putting off. Geocaching is another way of dealing with the self-isolation and social distancing as I’m doing my searches alone and in the comfort of my car until I get to a cache. More to come.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/05/20/maolek-ma-chogue-minaolek-siha/5226630002/
Bai hu atmiti na gof chathinasso yu’ ni’ i COVID19 desdeki hu taitai yan hu hungok put este na achåki ginen ñus i mundo, åntes di måtto mågi gi iya Guåhan. Hagas ha’ ha nå’yi yu’ ni’ chetnot chathinasso gi i lina’lå’-hu ya unu este na bishio ni’ gof mappot para bai hu na’suha gi iya guåhu.
Hu chuchule’ meggai baitamina yan ayudon salut na åmot siha desdeki tåtte dies åños na tiempo. Kada diha, hu papañot nina’gasgas pitduras siha para riñon, higadu, yan tilipas-hu. Hu chuchule’ lokkue’ fina’maolek to’lang, låñan guihan siha, kåtsium, maknesium, kromium, yan Baitaminan B-6, C, D3, E-400, Probiotiks, Salut Lalåhi na åmot, kanela, mango’ amariyu, alobera, Asa’i, ladda, håle’ mango’, åhos yan påsle, adotsenkran, chån betde, yan kontodu Nuro-PS Oru para fina’maolek hinasso.
More:Emfotmasion put CHamoru
More:Tåya’ måmatai put ginen ginasgas
Put mås, hu chuchule’ ha’ lokkue’ CoQ10, Plås Menhallom Para Lalåhi, yan Piknåyinul para salut kurason. Manmaolek este siha para guåhu.
Manånanom yu’ lokkue’ gi i santatten guma’ ya hu tutuhon simiyan pipinu, radis, birenghenas, tumåtes, siboyas betde, yetbabuena, papaya, yan betde, agaga’ yan kulot kåhet na donne’ kampåna siha. Manmandodokko’ esta ya kulan manmaolek pusision-ñiha pues ti åpman siempre manma kusecha gi manmamaila’ na simåna siha.
Hu tutuhon lokkue’ mangåhat famokåtyan gi i santatten guma’ ni’ esta hu nå’yi åcho’ yan kaskåhu siha pues hu nanangga ha’ i mumento para bai hu bisita iya Home Depot put para bai hu famåhan simento.
Hu tutuhon lokkue’ mamokkat an puengi ya guaha inayek-hu lugåt siha gi iya Hagåtña ni’ hu pokkåkati yan iyo-ku FitBit3, ni’ hu maneha humago’ dies asta kinse mit na pinekkat ni’ kulan chilong yan kåsi singko asta siete miyas. Hu tungo’ na senmaolek este para guåhu sa’ put i tiempo ni’ hu kandålon-maisa yu’ gi i gima’ yan hu mantieni destansiå-ku kontra taotao lao ha fakchacha’i ha’ yu’ ni’ i kalenturan hinenño’ guma’.
Yan, bula lokkue’ tinayuyot entre todu este. Hu kåkatga lisayu-hu todu i tiempo yan katkuet hinanao-hu. Maolek na hu tungo’ rumisåda i misterio yan litaniha siha gi i fino’ CHamoru, este hu dimimoria tåtte maloffan åños siha na tiempo.
Hu disidi na bai hu siguru yan bai hu dibotu i tiempo-ku para chine’guen minaolek siha ni’ hu ditieni desdeki i tiempo sa’ put inatenden otro na kinalamten siha yan lokkue’ babarihas ni’ esta måtto chiña na menos uttemo-ña.
Hu kontenuha mångge’, un siñente ni’ hu tungo’ chumo’gue gi parehu fino’ Engles yan gi fino’ CHamoru. Mångge’ yu’ put kantidån biåhi-hu siha gi noskuåntos åños siha, put i sumagå-hu gi i hiniben-hu gi iya Kañåda, un lugåt ni’ gaige gi hiyong i sengsong iya Barigåda, yan i nosmåsdi dies åños na mama’nå’gue gi iya Eskuelan Talo’ Obispo Baumgartner gi iya Sinahånña.
Gi ayu na tiempo, mama’nå’gue yu’ fino’ Engles, literåchu, manaitai, yan Åtten kumunikasion para siete, ocho, yan nuebi grådu na famagu’on . Gaige yu’ guihi ta’lo lao på’go na biåhi, mama’nåna’gue yu’ inestudion CHamoru ya lameggai na estodiånte siha ginen famagu’on hågas estodiånte siha ni’ hu fa’nå’gue annai eskuelan talo’ ha ya pågo manggaige gi i grådu singko asta ocho.
Hu kumple lokkue’ tres na egge’ ni’ hagas bishio-ku desde tåtte annai titige’ yu’ egge’ lao på’go ti hu tungo’ kao u ma prisenta para manmane’egga’ guini gi iya Guåhan. Bai hu krusa ha’ kalulot-hu siha.
Imel Peter R. Onedera giya balauroboy@gmail.com.
English translation:
I must admit that I’ve been worried about COVID-19 since I read and heard about it from the global news front, even before it came to Guam. I’ve been a worrywart all my life and it’s one of those annoying habits that has been hard to shake.
I’ve been on a regimen of vitamins and nutritional supplements for the past ten years. On a daily basis, I take all sorts of cleanse pills for liver, kidney and colon. I take joint smoothers, fish and krill oil, calcium, magnesium, chromium, Vitamins B-6, C, D3, E-400, probiotics, prostate health soft gels, cinnamon, turmeric, aloe vera, acai, noni, ginger root, garlic and parsley, cranberry, green tea extract, and even Neuro-PS Gold for mental focus.
I also take additional ones like CoQ10, Men’s Ultra Plus, and Pycnogenol, for heart health. They have been good for me.
I’ve also taken up backyard gardening and I’ve planted seeds of cucumber, radish, eggplants, tomatoes, green onions, mint, papaya, and heirloom green, red, and orange bell peppers. They have sprouted and the seedlings appear healthy and destined for a good harvest in a few weeks.
I’ve also prepared a ramp in the backyard that has been filled in with rocks and gravel and I’m just waiting for the moment when I could visit Home Depot to purchase concrete mix.
I’ve also begun walking every night and I have a few choice spots in downtown Hagåtña and with my trusted FitBit3, I’ve managed achieving 10,000 to 15,000 steps at a time, equaling anywhere from five to seven miles. Being cooped up in self-isolation and social distancing has worked well with walking as it curbs the cabin fever that I’ve also been experiencing.
And, there’s lots of prayers in-between. I carry rosary beads with me all the time and everywhere I go. I’m fortunate that I can recite the mysteries and the litanies in CHamoru, a feat that I conquered years ago.
I’ve decided to be positive and to devote time to doing things that I’ve held back due to commitments of sorts as well as distractions that now appear minor.
I’ve continued writing, a passion that I do in both English and CHamoru. I’ve written about all my travels throughout the years, about my early youth living in Cañåda, a tiny hamlet on the outskirts of the main village of Barrigada, and my 10 years of teaching at what was once Bishop Baumgartner Junior High in Sinajana.
At the time, I taught English, literature, reading, and communication arts to seventh, eighth-, and ninth-graders. I’m currently back there teaching again but this time it’s CHamoru studies and many of my students are children of former students in those junior high days. These children now are in grades five through eight.
I’ve also completed three plays that are still a part of my habit from playwrighting days and I don’t know if it will ever be produced and staged to Guam audiences. I’ll cross my fingers.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/04/29/emfotmasion-put-chamoru/3046182001/
Sigun ginen prinimeten i alacha na lucha, bai hu kontenuha i emfotmasion put CHamoru para u suhåyi i asunton achåki ni’ gaige gi hinasson taotao på’go na tiempo.  Maskeseha gagaige ha’ i dinirihen i maga’hågan i isla para sinahnge yan destånsian susiåt piot ni’ guaha esta konsederasion para binaban kumetsiu siha taiguihi fañochuyan yan pumalu tatakhilo’ ha’ este na kinalamten ya debidi u fanma osge.
Para i tiempo, estague’ ta’lo emfotmasion siha.
Dos na fino’ CHamoru ni’ tai destengshon put låhi osino palao’an ya i “saina,” yan “che’lu” na palåbra siha.  Kumeke’ilekña saina put nåna yan tåta patsino manåmko’ ya i che’lu put taiguihi che’lu gi entre i familia.  Ti ha refeferi ni’ unu na palåbra tåtkumu låhi osino palaoa’an yanggen manma fåfana’ mismo yan put para sinangan ha’.
Si Carlos Garcia Camacho uttemo na inapuntan prisedenten Estådos Unidos para gubetno.  Guiya lokkue’ fine’nana ni’ ma ilihi tåtkumu gubetno para i isla.
Iya Songsong Tamuning na songsong ti CHamoru urihinåt na nå’an patsino i håfa kumeke’ilekña.  Ginen un Refalau’as Notte Mari’ånas yan i taotaoña annai mañåga guihi un tiempo.
Påkyo siha ni’ ma desmurona iya Guåhan sumaonao si Karen, si Olive, si Pamela, si Pongsona, si Påka, yan si CHatha’an.  Eståba yu’ guini na sumåsaga ya hu fakcha’i siha.  Kao siña un hasso pumalu siha?
Håyi na taotao dimisikna na i Katidråt Hagåtña nu as Sånta Marian Kåmalin ma na’chetton i na’an Basilika ya ma tungo’ på’go tåtkumu Katidråt-Basilikan Hagåtña nu as Sånta Marian Kåmalin?  Si Sånto Påpa (på’go Såntos) as Juan Pablo Dos gi i fine’nana yan mismo finatto-ña gi iya islan Guåhan gi 1980.
Sigun ginen hestoriå-ña iya Guåhan, ginibetna nu pudet mundo siha iya Espåña, Hapon, yan Estådos Unidos.
Gi i tiempon Kuaresma, håfa ma å’agang i babui na lihende para ayu na tiempo?  Ma å’agang i babui meggai na nå’an siha lao ma sen tungo’ i Babuen Kuaresma.
Sångan un letra ginen i åtfabeton Engles ni’ ti sumaonao ma uså-ña gi i åtfabeton CHamoru.   Unu entre este siha ni’ manaigue, letra C, J, Q, V, W, X yan Z.  Para bai hu eksplika i letra Y gi manåtatte na lucha siha.  Manma usa este na letra siha para riniferen nå’an taotao yan lugåt siha piot yanggen Engles urihinåt-ña yan ma uså-ña ni’ manma rihistra ya manligåt.
Sångan un nå’an palao’an CHamoru gi i hestorian Guåhan.  Pusipble nå’an siha mañaonao as si Rosa Aguigui, si Agueda Iglesias Johnston, si Lagrimas Leon Guerrero Untalan, si Clotilde Castro Gould, si Cecilia Cruz Bamba yan si Lourdes A. Leon Guerrero.
Håyi na taotao ma kreditu para i yininga’ banderan Guåhan?  Si Tun Francisco Feja Feja.
Håfa na dångkolon finetman freskon hånom ni’ ma fa’tinas gi i isla?  Iya Hago’en Fenna ni’ ma dilitreha lokkue’ tåtkumu F-e-n-a.
Håyi na palao’an sumetbe iya Unibetsedåt Guåhan kumu prumisedente?  Si Doktora Rosa Roberto Carter.
I “mandikike’ taotao” gi i estorian CHamoru na lihende manma tungo’ na duhendes.
Håfa na isla siha fumotma iya lugåt Maikrunisiha gi iya Pasifiku?  Estådos Fideråt Maikrunisiha taiguihi iya CHuuk, iya Kosrae, iya Pohnpei, yan iya Yap;  Palau Repåpblika, Islan Matshåt Repåpblika, Kiribås, Nauru, Kamunwelf Notte Mari’ånas taiguihi Luta, Aguiyan, Tini’an, Sa’ipan, Faråyon de Mediniya, Anatåhan, Sarigan, Guguan, Alamågan, Pågan, Agrihan, Asunsion, Ma’uk, yan Uråkas;  yan iya tai engkotporåt tirituriåt Guåhan.
Para u guaha mås.
Imel Peter R. Onedera giya balauroboy@gmail.com.
English translation:
As promised from my previous column, I’m continuing on with CHamoru trivia to avert attention being given to the pandemic issue that has taken over the threshold of people’s minds.  While everything as directed by the island’s governor is still in place and with consideration of opening up non-essential businesses such as restaurants and other establishments, self-isolation and social-distancing are still key matters to take to heart. 
For the time being, here are additional trivia. 
Two CHamoru words are non-gender distinctive, they are “saina” and “che’lu.”  Saina refers to a parent or an elderly and che’lu refers to a sibling.  Both words do not reflect gender as they could be used when referring to or addressing either a male or a female.
The last presidential-appointed governor was Carlos Garcia Camacho.  He was also the first elected governor for the island.
The village that is not CHamoru in origin or meaning is Tamuning.  It is derived from the name of a Carolinian chief from the CNMi and his clan when they lived there for a period of time.
Typhoons that wrought havoc on Guam include Karen, Olive, Pamela, Pongsona, Paka, and Chata’an.  I’ve lived through all of them here on the island.  Do you remember others?
Who was the person who designated the Agana Cathedral of Our Lady of Camarin by adding on the name of Basilica and is now known as the Agana Cathedral-Basilica of Our Lady of Camarin?  It was Pope (now Saint) John Paul II on his first and only visit to the island of Guam in 1980. 
The world powers that governed Guam in its history were Spain, Japan, and the United States.
What is the Lenten Pig called by believers of the legend?  It had many names but the most common one was Babuen Kuaresma.
Name at least one letter from the English alphabet that is not included at all in the CHamoru alphabet.  One of these letters could be C, J, Q, V, W, X, and Z.  The letter Y will be brought up in a future column.  They are used only in reference to names of people or places especially if they are English in origin and usage and are registered as legal.
Name one CHamoru woman in Guam’s history.  Such possible names include Rosa Aguigui, Agueda Iglesias Johnston, Lagrimas Leon Guerrero Untalan, Clotilde Castro Gould, Cecilia Cruz Bamba, and Lourdes A. Leon Guerrero.
Who is the person who is credited for the drawing of the Guam flag?  Francisco Feja Feja.
What is the large body of fresh water that is manmade on the island?  Lake Fenna also spelled as F-e-n-a.
Who was the only woman who served as president of the University of Guam?  Dr. Rosa Roberto Carter.
The legendary “little people” of CHamoru folklore are the duhendes.
What are the islands that comprise the Micronesian region in the Pacific?  Federated States of Micronesia that include Chuuk, Kosrae, Pohnpei, and Yap;  Republic of Palau, Republic of the Marshall Islands, Kiribati, Nauru, the Commonwealth of the Northern Marianas that include Rota, Aguiyan, Tinian, Saipan, Farallon de Medinilla, Anatahan, Sarigan, Guguan, Alamagan, Pagan, Agrihan, Asuncion, Maug,  and Uracas; and the unincorporated territory of Guam.
More to come.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/04/01/taya-mamatai-put-ginen-ginasgas/5101453002/
Put ginen kinandålon-maisa yan destånsian susiåt gi i mismo gumå’-hu, hu gåsta tiempo para bai hu hasso tåtte i lina’lå’-hu, dinikike’-hu yan i finaloffan såkkan siha desde gaige yu’ guini na mundo. Este na achåki put chotnot, ni’ siguru yu’, ha na’fanman hahasso i taotao siha put lina’la’-ñiha lokkue’ piot sa’ sen ti siguru i tiempo yan i manmamaila’.
Ginen todu giniha, tinago’ yan inadahi na kinalamten ni’ put para bai hu prutehen-maisa yu’ yan put para bai hu listo kontiempo, ha na’hasso yu’ put kinahulo’-hu yan i rekton areklon nanå-hu ni’ ha fa’på’a “gumåsgas hihot guatu gi as Yu’os.”
More:Siñåt I tiempo på’go I tai’asiguråt
More:Na’ma’å’ñao i koronavairus
Ha dingngu si nanå-hu este na tåno’ desdeki 1968 na såkkan, put mås ya hu gogof hasso gui’ på’go piot gi finaloffan simåna siha.
Hu senhasso na para u na’tungo’ yu’ yan i mañe’lu-hu put ginasgas, parehu yan hålom guma’ sa’ ha sångan na “kastiyu i gima’ para i taotao,” yan i tataotao mismo sagan Yu’os para honesto, gineftao, fina’maolek, yan inagofli’e’ entre otro siha ni’ kulan poddong gi i fina’nå’guen rilihosu na påtte.
Hu siente na put i mestisan CHapanes gui’ ni’ mina’dos hinirasion, pinalala’i as tatå-ña kostumbre-ña ni’ rason para u parehu lokkue’ pineksai-måmi. Ginen ha sångan un biåhi na ga’o-ña si tatå-ña na u tåya’ pugas osino kaffe ya siña ha’ i familia u ma sungon este na tinaya’ put ha’åni siha na tiempo, piot gi dirånten hinemhom Gera Dos annai guiya, mañe’lu-ña yan mañaina-ña mañåsaga gi i lanchon-ñiha gi iya Tokcha’.
Ayu chenglong gi i hinasso-ku na maskeseha si tatå-ña ha sungon tinaya’ fektos ti siña na u sinedda’ tåya’ habon, para umo’mak osino para labådu. Ha preba este gi iya guåhu annai, gi dies åños idåt-hu, hu tattiyi gui’ para i hagas lugåt-ña gi iya Tokcha’ ya sigun gi minenchago’ pinekkat-måmi gi i halom tåno’, ha sodda’ ha’ hagas lugåt sa’ gagaige ha’ i hetnon sanhiyong ni’ esta mayayamak ni’ desde tiempo yan i sesso tinilaikan klema.
Humunaoguatu si nanå-hu para monton odda’ ya ha tutuhon mangguaddok. Putfin, ha lakngos huyong un ginedden balutan magågu ya annai ha pula’ ya ha na’atbetto i sinahguan, ha na’fa’nu’i yu’ noskuåntos habon umo’mak ni’ påpaopao ha’ lemmon china ni’ ma fa’tinas taiguihi.
Ayu na hu hongge gui’. Ha oppe lameggai na hinasso. Put ginen hinengge-ña put umo’mak dos biåhi gi i ha’åni, åntes di bai in fanmaigo’ yan despues di i kinahulo’-måmi an ogga’an, hu tattiyi desdeki på’go ni’ åmko’ yu’ esta. Hu hanaoyi este annai manma fañågu famagu’on-hu lao put i på’go ni’ esta manhuyong gi i gima’ ya manggai familia lokkue’, ti hu tungo’ kao ma tattitiyi este na kinalamten.
På’go, bai hu na’chaddek sinangån-hu sa’ put i este na dångkolon achåki put i chetnot ni’ ta fåfanna’. Ti nuebu para guåhu i fina’gåsen kånnai sa’ hagas yan sesso di hu cho’gue. Umo’o’mak yu’ dos biåhi gi ha’åni ya gåsgas i gima’ ni’ tånto binalle, linampåsu, hinefyat, sinaosao, mambakium yan mama’gåsi todu i tiempo.
Bai hu osge todu i tinago’ ginen i ma pupbleka osino ma sinibit. Este ha’ takhilo’ para u ma tattiyi na inesge sigun ginen minandan ufisiåles siha. Tåya’ hu tungo’ måmatai put ginasgas. Buente u ma fa’på’a este ta’lo.
Imel Peter R. Onedera giya balauroboy@gmail.com.
English translation:
In the moments of solitary confinement and social distancing within my own household, I have spent many moments of reflecting on my life, my childhood and the many decades of existence on this Earth. This pandemic, I’m sure, has given many people their moments of reflection and the uncertainty of the times weighs heavily on everyone’s psyche.
With all the guidelines, instructions and cautionary measures of how I should protect myself and to constantly be on the alert, it reminds me so much of how I’d grown up with my mother’s strict instructions based on the proverb, “cleanliness is next to godliness.”
Although my mother has been gone since 1968, I think of her often these past several weeks.
I remember so vividly how she’d remind me and my siblings about being clean, keeping a clean house as she’d also tell us constantly that “a man’s castle is his home,” and that our bodies are indeed God’s dwelling place for honesty, generosity, kindness and compassion among others that belie a religious upbringing.
I used to think that because she was a nisei, or second-generation Japanese, the influence of her father was the reason that dictated how she brought us up. She once remarked to me that her father would rather be out of rice or coffee and can make do without these staples for days at a time, especially during the dark days of World War II when she, her siblings, and parents stayed strictly to their ranch in Tokcha’.
What stuck in my memory was that her father would never dare be without soap, for showering and for laundry. She proved this to me when, at age 10, I accompanied her to her familiar childhood place and after a long trek into the jungle of Tokcha’ she found her old surroundings where the outside kitchen still stood intact but crumbling due to decades of exposure to the elements.
She made a beeline to an area of the property and began digging into the nearly hardened dirt. Sure enough, she unearthed a tightly wrapped bundle of cloth and in it, she showed me the crude bars of soap that still smelled strongly of the lemon china that was the principle ingredient mixed into its contents.
It was then that I believed her. It answered many things. Her staunch belief in showering twice a day, before bedtime and after we wake up in the morning were rituals that I have carried to this day. I have also instituted this among my children but because they’re now out of the house and have families of their own, I’m not sure if they judiciously follow it.
Now, fast forward to today with this pandemic. The washing of hands is nothing new as I’ve always practiced it. I still shower twice a day and the house is kept clean as there was constant rigorous sweeping, mopping, scrubbing, wiping, dusting, vacuuming and washing repeatedly.
I must comply with all instructions given publicly and privately. This is basically the ultimate in obedience to what the officials have instructed. No one has ever died by being clean. Perhaps this can be a new proverb.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/03/18/sinat-tiempo-pago-taiasigurat/5075736002/
Pues ha diklåra si Prisedenten Trump i emerensian nasiunåt put COVID-19 ni’ tinattiyi as Maga’håga Lou Leon Guerrero guini gi i islå-ta. Enfin, mannå’i yu’ gråsiha na taigue yu’ esta gi i sanlagu, sa’ sigun ginen nina’huyong emfotmasion ñus duru manannok estånten fektos siha gi kadenan tenda taiguihi iya Kmart, Price Costco, Food 4 Less, Ralph’s, yan Kroger’s. Hu fattotoigue ayu na tenda siha annai sumåsaga yu’ gi iya San Diego.
Lao på’go, esta finakcha’i iya Guåhan ni’ parehu na sinisedi piot annai eståba yu’ gi iya Pay-Less Oka guini gi i maloffan ha’ånen Damenggo ya bubula ha’ fektos gi estånte siha taiguihi påppet etgue, laterihas siha yan miyon guinaha, ya, lokkue’ tåya’ ha’ nina’gasgas kånnai. Despues gi finaloffan minutos siha annai ha na’huyong si Maga’håga Leon Guerrero na guaha esta tres ni’ manma komfitma na mantinatme, ensigidas ha’ manhålom i taotao ya duru manmamåhan ya ti åpmam hokkok ha’ i estånte siha gi ayu na Tendan Pay-Less.
Mamåhan yu’ dos galon na Kloråks, sa’ gi i hiniben-hu, ha u’usa i familiå-ku Kloråks para nina’gasgas hålom guma’, tråstes måkina, sanhilo’ tapblita, labadot, linampåson såtge, yan, lokkue’ labaduyan. Hagas hu tungo’ na angokuyon nina’setben Kloråks para numa’gasgas ya put i tåya ansaosao Kloråks gi estånte, hu fåhan i dos galon sa’ bai hu liti yan hånom pues bai hu usa i talåpos para bai saosao håfakao na aplacha’.
Magof yu’ siempre sa’ hu tungo’ na efektitibu ha’ i Kloråks para numa’gasgas. Binakle i otro ni’ maskeseha mås ma u’usa para fina’tinas nengkanno’, maolek lokkue’ para uson parehu na cho’cho’.
Hu siente na kulan hu pripåpara yu’ para dångkolo na ira taiguihi atdet na påkyo. Hu sentungo’ put dinestrosan påkyo sa’ ha yulang i gimå’-hu, i bisinu ta’lo, dinesmuronan lugåt tåno’, yan parehu noskuåntos na yinamak gi i isla. Lao, på’go, ti påkyo ta fåfana’. I ti ta tungo’ enfin.
Gi fine’nana på’go na biåhi gi i lina’lå’-hu, hu fåfana’ lina’la’ osino finatai. Hekkua’, ti hu tungo’. Ti måhñao yu’ umatmiti na sen ma’å’ñao yu’. Ketu ha’ yu’ gi gima’, mamaigo’ yu’ meggai biåhi, yan hu mimidi yu’ gi tinaitai-hu ñus pat inegga’ iyo-ku IPhone gi YouTube, NPR, CBS, CNN, yan MSNBC.
Ti hahanao yu’ shumåpeng esta, achokha’ metkao garapåtas, patsino lisåyu yan finatai siha. Un biåhi ha’ gi maloffan simåna na humånao yu’ para guatu gi iya Mega Drug put para bai hu chule’ amot-hu siha. Umareklao yu’. Numa’gasgas yu’ guma’, tråstes yan kosas, yan hu fa’maolek todu ni’ dipotsi u fanmafa’maolek siangkåsu håfa.
Siangkåsu håfa?
Hu faisen-maisa yu’ ni’ este kåsi miyon biåhi ya kada råtu manåyuyot yu’ sa’ put i ilek-ñiha na dañuyan yu’ put i gaige idåt-hu ni’ siempre u malångu piot sa’ daibites yu’ ta’lo.
Put mås, ti siña hu fattoigue i Gima’Yu’os para bai hu hosme misa sa’ rekto ta’lo i hinanao para guatu guihi lao bai hu dibotu ha’ yu’ gi i hinengge-ku yan bai hu båtga ha’ yu’ gi as Yu’os.
Bai hu pega atension-hu gi inesgen areklo put hiniråt chinemma’ ni’ hu taitai, hu ekungok, hu egga’ yan hu atendi meggai biåhi ya esta hu dimimoria todu ni’ debidi bai hu tungo’.
Imel Peter R. Onedera giya balauroboy@gmail.com.
Uncertainty is now sign of the times
So President Trump has declared a national emergency on COVID-19 that has now been followed-up by Gov. Lou Leon Guerrero. Somehow, I thank God that I’m far removed from the mainland, judging from the news accounts showing empty store shelves of grocery chains like Kmart, Price Costco, Food 4 Less, Ralph’s and Kroger’s. I frequented those places many times over while I was living in San Diego.
But now, the same is happening on Guam. I was at Oka Pay-Less this past weekend, where I breathed a sigh of relief because the shelves were stocked fully with toilet tissue, canned goods and a million other staples and, of course, there was not a hand sanitizer in sight. Instead in practically a matter of minutes when Gov. Leon Guerrero disclosed the three cases that proved positive, panic buying set in and soon the shelves became empty at a Pay-Less Supermarket.
I bought two gallons of Clorox because, early on in my youth, my family used Clorox quite extensively with general cleaning, home appliances, counter tops, kitchen sink, mopping of floors, and of course, our laundry. I’ve always known that Clorox’s cleaning properties were genuine and useful and this time.
With a lack of Clorox wipes on store shelves, I decided instead to buy the gallons knowing that I’ll use them with a bucket mixed with water and using washrags to wipe things down. I would be happy with the fact that it is still an effective cleaning agent and a sanitizer. The other was vinegar, and while it’s been used more often for cooking, it also has cleaning potential that I’ve learned to trust.
I somehow feel as if I’m preparing for a super typhoon. I’ve been a staunch preparer for that inevitable storm that I’ve seen destroy my house, my neighbors, the vegetation all around us, and changing familiar environment in its aftermath. But this time, it is not a storm we’re faced with. It’s the unknown.
For the first time in my life, I’m caught face-to-face with the prospect of life or death. I just don’t know. I don’t hesitate to admit that I’m scared. I’ve stayed home, slept a lot, and limited my exposure to print media and my iPhone, where I tuned in to You Tube and news accounts from NPR, CBS, CNN, and MSNBC.
I don’t go shopping, not even to the flea market, or to rosaries and funerals. The only departure I’ve made from the house was just to pick up prescription refills at Mega Drug.
I’ve put many things in order. I’ve cleaned rooms, appliances and sanitized as much as possible, and organized things on the ready just in case.
In case of what?
I’ve asked myself this about a million times and I’ve recited a lot of prayers because I’m of the age that has been identified for cautionary measures and I’m an insulin-dependent diabetic. So, church attendance is now out of my reach so I’m just now devoted to keeping my faith and trust in Divine Providence.
I’ll just concentrate on obeying the general rules of prevention which I’ve read, listened to, and watched over a hundred times and I feel that I’ve memorized all that I could.
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/03/04/namaanao-koronavairus/4946732002/
Hu idukan-maisa yu’ put i koronavairus. Hu taitai todu hu na’siña put este na achåki ni’ ha håtme noskuåntos tåno’ gi mundo fueradi iya Antarctica ya i topiku put este na chotnot gaige kada diha gi i rediu, tilibision, inemprentan di’åriu, shon kuentos, medihan susiåt yan lokkue’ kombetsasion entre taotao.
Mamåhan yu’ kantidån plastek guåntes, fa’gasiyan atkahot para kånnai, ansaosao Clorox, tåmpen fåsu yan lameggai na nina’gasgas kemikåt ni’ siguru yu’ na u gof gåsgas i gimå’-hu sin u guaha tinakse astaki i mamaila’ na hinirason.
Yan, putfin, ma’å’ñao yu’ ya gaige yu’ na hu gogof atan ni’ håfa siña ma susesedi. Para guåhu, put mås, kulan put lina’la’ osino finatai este. Ya ayu mås atdet, i mannangga put håfakao.
Todu i tiempo gagaige i kembetsasion gi kuestion håfa mohon? Kao guaha maleffå-ku? Håfa tetehnan ti hu cho’gue? Kao ti hu tungo’ put håfa mås? Gi uriyan pulitikåt, esta ha menta i Prisedenten Estådos Unidos na responsåpble iya Demokrat siha put este na achåki ya ilek-ña na puru ha’ dinagi este ta’lo. Manaitai yu’ mensåhen teks siha ni’ sinangan un mediku ni’ manatbibisu taimanu u ma pribeni i chetnot yan lokkue’ umegga’ yu’ teks bideo ginen aturidåt siha put håfa sinisedi yanggen tinatme i taotao ni’ este na chotnot.
Guaha kumite siha ni’ manma estapblesa entre tåno’ put tåno’ put inestudio, prinipåran prinibenen chotnot, yan kontodu maneran eksaminasion patsino nina’sahngen manmalångu gi sentan inamte siha.
Guini gi i sagå-hu, suspechosu yu’ ni’ cha’ot ogga’an ni’ gigon makmåta yu’ sesso di humachem yu’ pues duru hu chåhlao mikos-hu ni’ despues hu na’klåklaru guetgueru-hu ni’ guaha na tinakka’ kuarentai-singko minutos na tiempo. Adaset, maolek nai gagaige ha’ yu’ gi halom kuatto-ku. Yanggen listo yu’ bai hu hånao para i che’cho’, maolek ha’ yu’ despues lao hagas ha’ yu’ taiguini gi finaloffan såkkan siha.
Ma’å’ñao yu’ sinagu ya u båtga ha’ yu’ as Yu’os piot sa’ ma dudulok yu’ kada såkkan para i sagu ya kuriente yu’ ta’lo ni’ dilok numokåkul na bakuna sa’ put i daibites yu’. Entre todu, mañuñule’ yu’ baitamina siha kada diha ni’ bai hu agradesimentuyi iya Vitamin World put i kanna’ kada mes manggåsta yu’ kantida para baitamina siha put para u maolek i salut-hu.
Gi nigapña, kumuentos i asaguå-hu gi i tilifon yan un hadon-måmi ni’ sinagu. Ti bai hu fandagi na suspechosu yu’ na tinatme i hadon-måmi nu i koronavairus ya ti ha tungo’. Sesso di suspechosu yu’ tengnga sa’ gi kuatton mama’nå’gue, kada guaha lo’lo’, humachem, patsino guaha estodiånte ha na’klåklaru guetgueru-ña, guaha na måtto gi i hinasso-ku para bai hu falågue ensigidas ya bai hu saosao uriyå-ña nu i Ansaosao Kloråks.
Hu gogof adahi yanggen bai hu yengyong kånnai taotao, patsino bai hu pacha fasu-hu, patsino bai hu toktok pat bai hu kariñu unu na ñetu-hu, yan put mås, kada biråda hu fa’gåsi kannai-hu ni’ habon yan hånom. Inipos este na bishio.
Pues, parehu yan pumalu taotao siha ni’ hu kuentuse yan hu empåtte put este sa’ esta si Maga’håga Lou Leon Guerrero yan atmenestrasion-ña listo siangkåsu ma pega i isla gi fine’nana na kaosan malångu, gaige yu’ na mannanangga put para bai hu li’e’ håfa mås. Håfa mohon para u la’atdet?
Imel Peter R. Onedera giya balauroboy@gmail.com.
English translation:
I’ve educated myself on the coronavirus. I’ve read everything I could on this latest scourge that has struck all the continents except Antarctica and the topic of pandemic is everywhere from broadcast, print, talk shows, social media and even general conversation among people.
I’ve stocked up on latex gloves, hand sanitizers, Clorox wipes, face masks, and all sorts of chemical cleaners that could possibly leave everything in my house germ-free for the next generation.
And yet I’m scared and constantly on the alert for whatever may happen. I mean, for me, it’s life or death. And the worst part is the waiting.
Casual conversation centers on the question of what if? Did I forget something? What am I lacking? Was there something I must have missed? The political pundits are even having a field day ranging from the president, who has said that the Democrats are responsible for the disease and that all that has been said is just a hoax.
I’ve gotten text messages about some noted doctor who’s given advise on the prevention of contracting the virus and I’ve viewed video texts on WhatsApp from other noted authorities on what’s at stake with the coronavirus. There are committees established to study, prepare prevention measures, and even begin test kits as well as the screening and isolation of possible carriers and treatment centers all across the globe.
Here at home, I am suspicious of my morning allergies that usually begin the moment I wake up with sneezing, mucus release, and constant clearing of my throat that usually lasts up to 45 minutes. Thank goodness, I am in the confines of my own bedroom. By the time I’m ready for work, it has stopped, but this has been a daily occurrence for years.
I’m afraid to come down with the flu which I thank God for my annual influenza shots and I’m current with my pneumococcal vaccine since I’m a diabetic. On top of all this, I take daily vitamin supplements to which I thank Vitamin World for my regular semi-monthly monetary investments and sanity.
The other day, my wife was on a telephone conversation with a godson who is down with the flu. I couldn’t help but think that he possibly might have the virus and doesn’t know it yet. My suspicious antennae is constantly twitching as, in the classroom, any student who sneezes, coughs, or is clearing a throat, prompts me to rush forward to wipe off the vicinity with Clorox wipes, the perceived drops of bodily fluid that might linger nearby.
I am careful about shaking hands, touching my face, touching with affection any of my grandchildren, and above all, washing constantly with soap and water. It has become an obsession.
So, like many whom I’ve spoken to and shared about this threat that has placed Gov. Lou Leon Guerrero and her administration on alert in case of the island’s first reported case, I am on a wait-and-see basis. What could be worse?
Email Peter R. Onedera at balauroboy@gmail.com.


https://www.guampdn.com/story/opinion/columnists/2020/02/20/fanmakmata-fanmanhasso-fanohge-para-sakkan-chamoru/4815885002/
Ma diklåra i tema para un åñu na aktebedåt yan silibrasion siha. Gi tituhon-ña, un ha’åni pat dos ha’, pues humunaoguatu gi simåna ni’ dinira maloffan såkkan siha pues guatu gi un mes na tiempo gi maloffan ta’lo na såkkan siha, lao på’go, para un åñu ya mampos mantinane’ manma’estra yan manma’estro, atmenestradot siha, yan manestodiånte gi i Dipåttamenton Idukasion Guåhan.
Siempre u guaha finatta, minenstra, dimimoria, sirimoña, inacha’igen, yan nengkanno’ siha ni’ manma chalappon gi neskuåntos eskuelan pupbleko yan huyong asta i kimunidåt. Sen maolek na guaha alos uttemo dibotu na u ma fatta CHamoru gi todu manera ya agradesimento humunaoguatu asta as Saina Rufina Mendiola, atmenestradoran Inestudion CHamoru gi iya Dipåttamenton Idukasion Guåhan.
Un simåna ha’ na kinalamten para noskuåntos na Eskuelan Katoliku siha. Maskeseha dikike’ yan takpapa’ silibrasion siha ni’ para katkuet eskuela yan lokkue’ sahnge’ ha’ na tema u ma dalalaki, hami gi iya Eskuelan Katoliku Mimuriåt Obispo Baumgartner para in che’gue fine’nana tåtkumu misa ni’ u ma cho’gue gi enteru fino’ håya gi i yim-måmi.
Komu ma’estro yu’ gi i sesteman eskuelan sibit, manmanunungo’ i grådon singko asta ocho na estodiånte todu ni’ ma na’siña put CHamoru. Hu fa’nåna’gue leksion siha fuera di fino’ håya lao kontodu hestoria, tradisiunåt, hinengge, yan i hinanao kotturan CHamoru gi i tiempon såkkan put såkkan siha.
Unu minagof-hu ni’ hu chocho’gu, hu na’fane’eyak i estodiånte siha para u fanmanåyuyot gi i fino’ CHamoru desde i Kredu asta uttemo gi Satbe. Sa’ put i areklon siniparao Guma’Yu’os kontra gubetnamento, ni’ ngai’an na u pusipble este gi i sesteman eskuelan pupbleko.
“Na’fåmta’ I Fino’-ta yan I Ketturå-ta,” teman-måmi på’go na biåhi ya para in che’gue kinahat lånchon antigu, fina’tinas bukåyu, titiyas, yan åhu. Para u fanmåtto mane’estoria para u fanguentos gi kuatto put lihende, kinalamten kottura, yine’amte, tradisiunåt yan hinengge siha. Para u guaha finatta yan minenstran cho’cho’ yan fina’tinas famagu’on ilimentåriu yan talo’.
Put mås lokkue’, u fåkpo’ i simåna yan nina’chochon fi’esta para enteru kumunidåt eskuela.
Empottånte i CHamoru guini na såkkan, put lameggai na rason. Put i hu patitiki gine’ten fino’ håya, hu konsedera este tåtkumu mayot påtte gi i kinalamten-hu, sa’ hu sen hongge na kurason i fino’ håya para i ketturan CHamoru. Yanggen ti mamfifino’ CHamoru i taotao siha, estague’ fine’nana para u falingu gi i kettura. Ha papacha kontodu i ibaluhan CHamoru taiguihi respetu, entre pumalu siha.
Ha na’tungo’ yu’ si Saina Jimmy Teria, otro na atmenestradot Dipåttamenton Idukasion Guåhan na kåsi disi sais put siento ha’ mamfifino’ CHamoru gi i tinaotao sigun gi nina’huyong-ña na emfotmasion. Sisigi ha’ tumunok påpa’ este na destengsion entre mås tiempo. Ma katkula na sitenta put siento ha’ mamfifino’ CHamoru desde idåt singkuentai singko asta hulo’. Na’triste lao magåhet este na tiningo’ piot sa’ a’annok på’go. Hunggan gof dañuyan estao-ña i fino’-ta ni’ ma sångan esta na u falingu ha’ gi manmamaila’ tiempo siha ya sigi ha’ mumenos.
Yåki este na såkkan ma dibotu para i enteru kumunidåt para u ma petsigi håfa iyo-ta tetehnan tåtkumu Mañamoru hit, nihi ya ta pikura put fabot.
Imel Peter R. Onedera giya balauroboy@gmail.com.
English translation:
The theme has been declared for a full year of activities and celebrations. What once began with a day or two, then a week for several years, then a month, again for several years, is now a full year and teachers, administrators and students in the Guam Department of Education have all been busy.
There will be displays, demonstrations, exhibits, performances, ceremonies, competitions and food spread throughout many school campuses and into the community. It’s great that a full year has been devoted to bringing CHamoru into full splendor thanks to the public school system, headed by Rufina Mendiola, CHamoru Studies administrator at Guam DOE.
CHamoru Week is still in the calendar of some of the Catholic Schools. While our celebrations are more subdued and confined solely to individual campuses and with separate themes to contend with, we at Bishop Baumgartner Memorial Catholic School will begin our celebration with a Mass conducted in the CHamoru language in our school gym.
As a teacher in the private school system, the fifth through eighth graders are learning as much as possible all there is about CHamoru. I have also incorporated lessons in not just language but also history, traditions, beliefs, the chronology of how the CHamoru culture has evolved through the years.
One of the things I’m glad about is that the students are learning to pray in the CHamoru language from “The Apostle’s Creed” to “Hail, Holy Queen.” Because of the government’s policy of the separation of church and state, this would never be possible in the public school system.
Our theme is to “Make Known Our Language and Our Culture,” that will include the building of a CHamoru hut, demonstrations of making coconut candy, flour tortillas, åhu or porridge from the meat of the young coconut, called månha. Guest speakers from the community who will talk story of legends, cultural practices, herbal healing, traditions and beliefs will happen in classrooms. There will be displays of cultural-themed projects made by students in the elementary and middle school.
Of course, the week will culminate with the school community coming together to enjoy a lunch of a CHamoru fiesta.
The year of the CHamoru is important, definitely, for many reasons. As a proponent of language preservation, I consider this as my internal first, but major reason to concentrate on because I now believe, without a doubt, that the CHamoru language is indeed the soul of the culture. By not speaking it, the language is the first to go in cultural loss. It impacts even the CHamoru value of respect, among others.
Jimmy Teria, another of Guam DOE’s CHamoru Studies administrators, reminded me of it when he released an information chart showing that only 16% of Guam’s population speak CHamoru. It is continuing to be in a downward spiral. It is estimated that 70% of speakers are in the age range of 55 and above.
I thought it was a sad but true and stark warning of what’s happening now. It certainly is an endangered language and that this dire prediction of possible extinction in the upcoming decades is on a roll.
And this is the year when the entire community must work together to preserve what we, the CHamoru, can continue to call our own.
Email Peter R. Onedera at balauroboy@gmail.com.


